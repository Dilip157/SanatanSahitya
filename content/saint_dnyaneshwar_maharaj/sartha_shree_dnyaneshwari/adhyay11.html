<!DOCTYPE html>
<html lang="en">

<head>
    <meta charset="UTF-8">
    <meta name="viewport" content="width=device-width, initial-scale=1.0">
    <link rel="stylesheet" href="/assets/css/styles.css">
    <title>||सार्थ श्री ज्ञानेश्वरी||</title>
    <link rel="preconnect" href="https://fonts.googleapis.com">
    <link rel="preconnect" href="https://fonts.gstatic.com" crossorigin>
    <link href="https://fonts.googleapis.com/css2?family=Tiro+Devanagari+Marathi:ital@0;1&display=swap"
        rel="stylesheet">
</head>

<body>
    <header class="header-flex-container">
        <a href="/content/saint_dnyaneshwar_maharaj/sartha_shree_dnyaneshwari/index.html">Home</a>
        <h1 style="margin: 0 auto; text-align: center;">||ॐ नमो ज्ञानेश्वरा||</h1>
    </header>

    <div class="adhyay-container">
        <div id="novel-content" class="novel-content">
            <!-- Novel content goes here -->

            <div id="page1" class="page-content">

                <div class="adhyay-name">
                    <p>
                        ॥ ॐ श्री परमात्मने नमः ॥<br>

                        ॥ ज्ञानेश्वरी भावार्थदीपिका ॥<br>

                        ॥ अर्थात् श्रीमद् भगवद्‌गीतेवरील मराठी टीका ॥<br>

                        ॥ अथ एकादशोऽध्यायः ॥<br>

                        ॥ अर्जुनविषादयोगः ॥<br>

                    </p>
                </div>

                <div>
                    <div class="ovi">
                        <p>
                            आतां यावरी एकादशीं । कथा आहे दोहीं रसीं ।<br>येथ पार्था विश्वरूपेंसीं । होईल भेटी ॥11-1॥
                        </p>
                    </div>
                    <div class="oviartha">
                        <p>
                            आता यानंतर अकराव्या अध्यायामधे (शांत व अद्भुत या) दोन रसांनी भरलेली कथा आहे. या अध्यायात
                            अर्जुनाला विश्वरूपाचे दर्शन होणार आहे. ॥11-1॥
                        </p>
                    </div>
                </div>
                <div>
                    <div class="ovi">
                        <p>
                            जेथ शांताचिया घरा । अद्भुत आला आहे पाहुणेरा ।<br>आणि येरांही रसां पांतिकरां । जाहला मानु
                            ॥11-2॥
                        </p>
                    </div>
                    <div class="oviartha">
                        <p>
                            या अध्यायात शांत रसाच्या घरी अद्भुत रस हा पाहुणचारास आला आहे आणि इतर रसांनाही या दोन
                            रसांच्या पंक्तीला बसण्याचा मान मिळाला आहे. ॥11-2॥
                        </p>
                    </div>
                </div>
                <div>
                    <div class="ovi">
                        <p>
                            अहो वधुवरांचिये मिळणीं । जैशी वराडियां लुगडीं लेणीं ।<br>तैसे देशियेच्या सुखासनीं । मिरविले
                            रस ॥11-3॥
                        </p>
                    </div>
                    <div class="oviartha">
                        <p>
                            अहो, नवरानवरीच्या लग्नसमारंभात ज्याप्रमाणे वर्‍हाडी लोकांनाही वस्त्रे व दागिने मिळातात
                            त्याप्रमाणे इतर रसांचीही मराठी भाषारूप पालखीत मिरवणूक होऊन त्यांना शोभा आली आहे. ॥11-3॥
                        </p>
                    </div>
                </div>
                <div>
                    <div class="ovi">
                        <p>
                            परी शांताद्‌भुत बरवे । जे डोळियांच्या अंजुळीं घ्यावें ।<br>जैसे हरिहर प्रेमभावें । आले खेंवा
                            ॥11-4॥
                        </p>
                    </div>
                    <div class="oviartha">
                        <p>
                            परंतु शांत व अद्भुत हे दोन चांगले रस या अध्यायात इतके मुख्यत्वाने आहेत की ते डोळ्यांना उघड
                            दिसतील. जसे विष्णु व शंकर हे एका योग्यतेचे देव प्रेमभावाने एकमेकांस भेटावयास यावे ॥11-4॥
                        </p>
                    </div>
                </div>
                <div>
                    <div class="ovi">
                        <p>
                            ना तरी अंवसेच्या दिवशीं । भेटलीं बिंबें दोनी जैशीं ।<br>तेवीं एकवेळा रसीं । केला एथ ॥11-5॥
                        </p>
                    </div>
                    <div class="oviartha">
                        <p>
                            अथवा अमावास्येच्या दिवशी ज्याप्रमाणे सूर्यबिंब व चंद्रबिंब यांच्यात अंतर रहात नाही (कारण ती
                            बिंबे एकाच दिशेला असतात) त्याप्रमाणे या अध्यायात हे दोन रस एकत्र आले आहेत. ॥11-5॥
                        </p>
                    </div>
                </div>
                <div>
                    <div class="ovi">
                        <p>
                            मीनले गंगेयमुनेचे ओघ । तैसें रसां जाहलें प्रयाग ।<br>म्हणौनि सुस्नात होत जग । आघवें एथ
                            ॥11-6॥
                        </p>
                    </div>
                    <div class="oviartha">
                        <p>
                            ज्या प्रमाणे प्रयाग क्षेत्रात गंगा व यमुना या दोन नद्यांचा संगम झाला आहे, त्याप्रमाणे या
                            अध्यायात शांत व अद्भुत या दोन रसांचा मिलाफ होऊन अकरावा अध्याय हा प्रयागक्षेत्रच झाला आहे.
                            म्हणून सर्व जग येथे स्नान करून पवित्र होते. ॥11-6॥
                        </p>
                    </div>
                </div>
                <div>
                    <div class="ovi">
                        <p>
                            माजीं गीता सरस्वती गुप्त । आणि दोनी रस ते ओघ मूर्त ।<br>यालागीं त्रिवेणी हे उचित । फावली
                            बापा ॥11-7॥
                        </p>
                    </div>
                    <div class="oviartha">
                        <p>
                            ज्याप्रमाणे प्रयागक्षेत्रात गंगा व यमुना या दोन नद्यांचे ओघ प्रगट दिसतात व त्या दोन ओघांच्या
                            मध्ये जशी सरस्वती नदी गुप्त आहे, त्याप्रमाणे या अध्यायात शांत व अद्भुत हे दोन रस प्रगट आहेत
                            व या दोन रसात गीता ही गुप्त सरस्वतीच आहे. म्हणून बाप हो, ही योग्य त्रिवेणी सर्वांना प्राप्त
                            झाली आहे. ॥11-7॥
                        </p>
                    </div>
                </div>
                <div>
                    <div class="ovi">
                        <p>
                            एथ श्रवणाचेनि द्वारें । तीर्थीं रिघतां सोपारें ।<br>ज्ञानदेवो म्हणे दातारें । माझेनि केलें
                            ॥11-8॥
                        </p>
                    </div>
                    <div class="oviartha">
                        <p>
                            ज्ञानेश्वर महाराज म्हणतात, मला कारणीभूत करून माझे गुरु जे निवृत्तिनाथ त्यांनी श्रवणाच्या
                            द्वारे या त्रिवेणी तीर्थामधे प्रवेश करणे सोपे केले आहे. ॥11-8॥
                        </p>
                    </div>
                </div>
                <div>
                    <div class="ovi">
                        <p>
                            तीरें संस्कृताचीं गहनें । तोडोनि मर्हा ठियां शब्दसोपानें ।<br>रचिली धर्मनिधानें ।
                            श्रीनिवृत्तिदेवें ॥11-9॥
                        </p>
                    </div>
                    <div class="oviartha">
                        <p>
                            धर्माची खाण जे माझे गुरु निवृत्तीनाथ त्यांनी मला कारणीभूत करून संस्कृतभाषारूपी कठिण (उंच
                            डगरीचे) किनारे फोडून मराठी भाषेतील शब्दरूपी पायर्‍यांचा घाट बांधला ॥11-9॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि भलतेणें एथ सद्‍भावें नाहावें । प्रयागमाधव विश्वरूप पहावें ।<br>येतुलेनि संसारासि
                            द्यावें । तिळोदक ॥11-10॥
                        </p>
                    </div>
                    <div class="oviartha">
                        <p>
                            म्हणून या त्रिवेणीसंगमात हवे त्याने आस्तिक्यबुद्धीने स्नान करून जसे प्रयागक्षेत्रात माधवाचे
                            दर्शन घेतात, तसे तेथे विश्वरूप माधवाचे दर्शन घ्यावे आणि एवढे करून संसाराला तिलांजली द्यावी.
                            (संबंध सोडावा). ॥11-10॥
                        </p>
                    </div>
                </div>
            </div>
            <div id="page2" class="page-content">
                <div>
                    <div class="ovi">
                        <p>
                            हें असो ऐसें सावयव । एथ सासिन्नले आथी रसभाव ।<br>तेथ श्रवणसुखाची राणीव । जोडली जगा ॥11-11॥
                        </p>
                    </div>
                    <div class="oviartha">
                        <p>
                            हे रूपक पुरे. याप्रमाणे (नव) रसांचे मूर्तिमंत स्वरूप भराला आले आहे, कारण जगाला श्रवणसुखाचे
                            राज्य प्राप्त झाले आहे. ॥11-11॥
                        </p>
                    </div>
                </div>
                <div>
                    <div class="ovi">
                        <p>
                            जेथ शांताद्‌भुत रोकडे । आणि येरां रसां पडप जोडे ।<br>हें अल्पचि परी उघडें । कैवल्य एथ
                            ॥11-12॥
                        </p>
                    </div>
                    <div class="oviartha">
                        <p>
                            ह्या अकराव्या अध्यायात शांत रस व अद्भुत रस हे मूर्तिमंत आहेतच पण इतर रसांनाही या अध्यायात
                            शोभा प्राप्त झाली आहे. हे यांचे वर्णन थोडेच आहे. पण खरोखर या अध्यायात मोक्ष स्पष्ट झालेला
                            आहे. ॥11-12॥
                        </p>
                    </div>
                </div>
                <div>
                    <div class="ovi">
                        <p>
                            तो हा अकरावा अध्यायो । जो देवाचा आपणपें विसंवता ठावो ।<br>परी अर्जुन सदैवांचा रावो । जो एथही
                            पातला ॥11-13॥
                        </p>
                    </div>
                    <div class="oviartha">
                        <p>
                            तो हा अकरावा अध्याय आहे की जो देवाचे खास विश्रांतीचे ठिकाण आहे, पण अर्जुन हा दैववान
                            पुरुषांचा राजा आहे, कारण तो येथेही प्राप्त झालेला आहे. ॥11-13॥
                        </p>
                    </div>
                </div>
                <div>
                    <div class="ovi">
                        <p>
                            एथ अर्जुनचि काय म्हणों पातला । आजि आवडतयाही सुकाळु जाहला ।<br>जे गीतार्थु हा आला ।
                            मर्‍हाठिये ॥11-14॥
                        </p>
                    </div>
                    <div class="oviartha">
                        <p>
                            येथे अर्जुन एकटाच प्राप्त झाला आहे असे काय म्हणावे ? तर गीतार्थ मराठी भाषेत असल्यामुळे आज
                            वाटेल त्यालाही सुकाळ झाला आहे. ॥11-14॥
                        </p>
                    </div>
                </div>
                <div>
                    <div class="ovi">
                        <p>
                            याचिलागीं माझें । विनविलें आइकिजे ।<br>तरी अवधान दीजे । सज्जनीं तुम्ही ॥11-15॥
                        </p>
                    </div>
                    <div class="oviartha">
                        <p>
                            याचकरता मी जी विनंती करत आहे ती तुम्ही ऐकावी. ती इतकीच की तुम्ही संतांनी (मी कथा वर्णन करत
                            आहे) इकडे लक्ष द्यावे. ॥11-15॥
                        </p>
                    </div>
                </div>
                <div>
                    <div class="ovi">
                        <p>
                            तेवींचि तुम्हां संतांचिये सभे । ऐसी सलगी कीर करूं न लभे ।<br>परी मानावें जी तुम्ही लोभें ।
                            अपत्या मज ॥11-16॥
                        </p>
                    </div>
                    <div class="oviartha">
                        <p>
                            तसेच तुम्हा संतांच्या सभेत अशी ही सलगी करणे माझ्यासारख्यास खरोखर योग्य नाही, पण मी जे तुमचे
                            लेकरू त्या मला तुम्ही प्रेमाने मानावे ॥11-16॥
                        </p>
                    </div>
                </div>
                <div>
                    <div class="ovi">
                        <p>
                            अहो पुंसा आपणचि पढविजे । मग पढे तरी माथा तुकिजे ।<br>कां करविलेनि चोजें न रिझे । बाळका माय
                            ॥11-17॥
                        </p>
                    </div>
                    <div class="oviartha">
                        <p>
                            अहो आपणच राघूला शिकवावे आणि शिकवल्याप्रमाणे तो बोलू लागला म्हणजे आपणच पसंतीने मान डोलवावी,
                            किंवा मुलाकडून एखादी गोष्ट करवून घेऊन मग त्याने केलेल्या कृत्याच्या कौतुकाने आई आपल्या मनात
                            मुलाविषयी संतुष्ट होत नाही काय ? ॥11-17॥
                        </p>
                    </div>
                </div>
                <div>
                    <div class="ovi">
                        <p>
                            तेवीं मी जें जें बोलें । तें प्रभु तुमचेंचि शिकविलें ।<br>म्हणौनि अवधारिजो आपुलें । आपण देवा
                            ॥11-18॥
                        </p>
                    </div>
                    <div class="oviartha">
                        <p>
                            त्याप्रमाणे महाराज, मी जे जे प्रतिपादन करतो, ते ते तुम्ही शिकवलेले आहे. एवढ्याकरता अहो
                            संतजनहो आपण शिकवलेले आपणच ऐकावे. ॥11-18॥
                        </p>
                    </div>
                </div>
                <div>
                    <div class="ovi">
                        <p>
                            हें सारस्वताचें गोड । तुम्हींचि लाविलें जी झाड ।<br>तरी आतां अवधानामृतें वाड । सिंपोनि कीजे
                            ॥11-19॥
                        </p>
                    </div>
                    <div class="oviartha">
                        <p>
                            महाराज, हे ज्ञानाचे सुंदर झाड आपणच लावले आहे. तर आता यास आपण लक्ष देणे हेच कोणी एक अमृत ते
                            शिंपून ते मोठे करावे ॥11-19॥
                        </p>
                    </div>
                </div>
                <div>
                    <div class="ovi">
                        <p>
                            मग हें रसभाव फुलीं फुलेल । नानार्थ फळभारें फळा येईल ।<br>तुमचेनि धर्में होईल । सुरवाडु जगा
                            ॥11-20॥
                        </p>
                    </div>
                    <div class="oviartha">
                        <p>
                            मग हे ज्ञानाचे झाड नवरस भावरूपी फुलांनी फुलेल आणि नाना प्रकारच्या अर्थरूपी फळभाराने फळास
                            येईल. व तुम्ही लक्ष देणे रूप धर्म केलात म्हणजे जगास (श्रवणसुखाचा) लाभ होईल. ॥11-20॥
                        </p>
                    </div>
                </div>
            </div>

            <div id="page3" class="page-content">
                <div>
                    <div class="ovi">
                        <p>
                            या बोला संत रिझले । म्हणती तोषलों गा भलें केलें ।<br>आतां सांगैं जें बोलिलें । अर्जुनें तेथ
                            ॥11-21॥
                        </p>
                    </div>
                    <div class="oviartha">
                        <p>
                            या बोलण्यावर संत खूष झाले व म्हणाले, ज्ञानोबा, आम्ही खूष झालो, तू फार चांगले केलेस. आता त्या
                            प्रसंगी अर्जुनाने जो प्रश्न केला त्याचे व्याख्यान कर. ॥11-21॥
                        </p>
                    </div>
                </div>
                <div>
                    <div class="ovi">
                        <p>
                            तंव निवृत्तिदास म्हणे । जी कृष्णार्जुनांचें बोलणें ।<br>मी प्राकृत काय सांगों जाणें । परी
                            सांगवा तुम्ही ॥11-22॥
                        </p>
                    </div>
                    <div class="oviartha">
                        <p>
                            तेव्हा निवृत्तिनाथांचे शिष्य ज्ञानदेव म्हणाले, महाराज, कृष्ण व अर्जुन या दोघांमधे झालेले
                            भाषण माझ्यासारख्या सामान्य पुरुषाला सांगण्याचे काय ठाऊक ? परंतु ते माझ्याकडून सांगवून
                            घेण्याचे काम तुम्ही केलेत तर होईल. ॥11-22॥
                        </p>
                    </div>
                </div>
                <div>
                    <div class="ovi">
                        <p>
                            अहो रानींचिया पालेखाइरा । नेवाणें करविले लंकेश्वरा ।<br>एकला अर्जुन परी अक्षौहिणी अकरा । न
                            जिणेचि काई ? ॥11-23॥
                        </p>
                    </div>
                    <div class="oviartha">
                        <p>
                            अहो रानाताईल पाले खाणार्‍या वानरांकडून लंकेचा राजा जो रावण त्याचा पराभव केला जावा, अर्जुन
                            एकटाच होता, पण त्याने अकरा अक्षौहिणी सौन्य जिंकले नाही काय ? ॥11-23॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि समर्थ जें जें करी । तें न हो न ये चराचरीं ।<br>तुम्ही संत तयापरी । बोलवा मातें
                            ॥11-24॥
                        </p>
                    </div>
                    <div class="oviartha">
                        <p>
                            म्हणून समर्थ जे जे करील ते ते चराचरात होणार नाही असे नाही. त्याप्रमाणे तुम्ही संत समर्थ
                            अहात, म्हणून तुम्ही जर मनात आणाल तर माझ्यासारख्या नेणत्याकडून गूढ गीतार्थ बोलवाल. (म्हणून
                            कृपा करून तो मजकडून बोलवा. ॥11-24॥
                        </p>
                    </div>
                </div>
                <div>
                    <div class="ovi">
                        <p>
                            आतां बोलिजतसें आइका । हा गीताभाव निका ।<br>जो वैकुंठनायका- । मुखौनि निघाला ॥11-25॥
                        </p>
                    </div>
                    <div class="oviartha">
                        <p>
                            आता जो प्रत्यक्ष वैकुंठीचा राजा, श्रीकृष्ण त्याच्या मुखातून निघालेल्या गीतेचा चांगला
                            अभिप्राय सांगतो तिकडे लक्ष द्यावे. ॥11-25॥
                        </p>
                    </div>
                </div>
                <div>
                    <div class="ovi">
                        <p>
                            बाप बाप ग्रंथ गीता । जो वेदीं प्रतिपाद्य देवता ।<br>तो श्रीकृष्ण वक्ता । जिये ग्रंथीं
                            ॥11-26॥
                        </p>
                    </div>
                    <div class="oviartha">
                        <p>
                            धन्य धन्य गीताग्रंथ की ज्या गीताग्रंथाचा वक्ता, वेदांच्या प्रप्तिपादनाचा विषय जो कृष्ण
                            परमात्मा तो आहे. ॥11-26॥
                        </p>
                    </div>
                </div>
                <div>
                    <div class="ovi">
                        <p>
                            तेथिंचे गौरव कैसें वानावें । जें श्रीशंभूचिये मती नागवे ।<br>तें आतां नमस्कारिजे जीवेंभावें
                            । हेंचि भलें ॥11-27॥
                        </p>
                    </div>
                    <div class="oviartha">
                        <p>
                            त्या ठिकाणचा मोठेपणा कसा वर्णन करावा ? कारण जे गीतातत्व शिवाच्या बुद्धीला आकलन होत नाही
                            त्याला आता सर्वभावाने नमस्कार करावा हेच बरे. ॥11-27॥
                        </p>
                    </div>
                </div>
                <div>
                    <div class="ovi">
                        <p>
                            मग आइका तो किरीटी । घालूनि विश्वरूपीं दिठी ।<br>पहिली कैसी गोठी । करिता जाहला ॥11-28॥
                        </p>
                    </div>
                    <div class="oviartha">
                        <p>
                            यानंतर तो अर्जुन विश्वरूपावर नजर ठेऊन पहिल्या प्रथम कसे बोलला ते ऐका. ॥11-28॥
                        </p>
                    </div>
                </div>
                <div>
                    <div class="ovi">
                        <p>
                            हें सर्वही सर्वेश्वरु । ऐसा प्रतीतिगत जो पतिकरु ।<br>तो बाहेरी होआवा गोचरु । लोचनांसी
                            ॥11-29॥
                        </p>
                    </div>
                    <div class="oviartha">
                        <p>
                            हे सर्वही सर्वेश्वररूप आहे. अशा रूपाने अनुभवास पटलेला प्रियकर जो परमात्मा, तो आपल्यापुढे
                            डोळ्याला प्रत्यक्ष दिसावा. ॥11-29॥
                        </p>
                    </div>
                </div>
                <div>
                    <div class="ovi">
                        <p>
                            हे जिवाआंतुली चाड । परी देवासि सांगतां सांकड ।<br>कां जें विश्वरूप गूढ । कैसेनि पुसावें ?
                            ॥11-30॥
                        </p>
                    </div>
                    <div class="oviartha">
                        <p>
                            ही मनातील इच्छा खरी, परंतु ती देवास सांगतांना अडचण वाटते, कारण ज्याअर्थी देवाचे विश्वरूप
                            गुप्त आहे, त्याअर्थी ते उघड करून दाखवा असे आपण कसे विचारावे ? ॥11-30॥
                        </p>
                    </div>
                </div>
            </div>

            <div id="page4" class="page-content">
                <div>
                    <div class="ovi">
                        <p>
                            म्हणे मागां कवणीं कहीं । जें पढियंतेनें पुसिलें नाहीं ।<br>ते सहसा कैसें काई । सांगा म्हणों
                            ? ॥11-31॥
                        </p>
                    </div>
                    <div class="oviartha">
                        <p>
                            अर्जुन मनात म्हणतो, पूर्वी कोणीही केव्हाच जे मोठ्या आवडत्यानेही विचारले नाही ते एकाएकी सांगा
                            म्हणून कसे काय म्हणावे ? ॥11-31॥
                        </p>
                    </div>
                </div>
                <div>
                    <div class="ovi">
                        <p>
                            मी जरी सलगीचा चांगु । तरी काय आइसीहूनी अंतरंगु ।<br>परी तेही हा प्रसंगु । बिहाली पुसों
                            ॥11-32॥
                        </p>
                    </div>
                    <div class="oviartha">
                        <p>
                            मी जरी चांगला दाट परिचयाचा असलो तरी माते लक्ष्मीपेक्षा जवळचा आहे काय ? परंतु इतक्या जवळची
                            असूनही ती देखील हा विषय विचारावयास भ्यायली. ॥11-32॥
                        </p>
                    </div>
                </div>
                <div>
                    <div class="ovi">
                        <p>
                            माझी आवडे तैसी सेवा जाहली । तरी काय होईल गरुडाचिया येतुली ?परी तोही हें बोली ।<br> करीचिना
                            ॥11-33॥
                        </p>
                    </div>
                    <div class="oviartha">
                        <p>
                            माझी वाटेल तशी जरी सेवा झाली असली तरी ती गरुडाच्या सेवेच्या बरोबरीला येईल काय ? परंतु एवढी
                            निकट सेवा केलेला जो गरुड तो देखील ह्या संबंधीची गोष्ट काढीतच नाही. ॥11-33॥
                        </p>
                    </div>
                </div>
                <div>
                    <div class="ovi">
                        <p>
                            मी काय सनकादिकांहूनि जवळां । परी तयांही नागवेचि हा चाळा ।<br>मी आवडेन काय प्रेमळां ।
                            गोकुळींचिया ऐसा ? ॥11-34॥
                        </p>
                    </div>
                    <div class="oviartha">
                        <p>
                            मी सनकादिकांपेक्षा जास्त जवळचा आहे काय ? परंतु त्यांना देखील ही उठाठेव करता आली नाही. मी
                            गोकुळामधील प्रेमळ गोपगोपिकांइतका आवडेन काय ? ॥11-34॥
                        </p>
                    </div>
                </div>
                <div>
                    <div class="ovi">
                        <p>
                            तयांतेंही लेकुरपणें झकविलें । एकाचे गर्भवासही साहिले ।<br>परी विश्वरूप हें राहविलें । न
                            दावीच कवणा ॥11-35॥
                        </p>
                    </div>
                    <div class="oviartha">
                        <p>
                            त्या गोकुळाच्या भाविक लोकांना सुद्धा आपण केवळ मूल आहोत असे दाखवून फसवले. एकाकरता (अंबरीष
                            राजाकरता) दहा गर्भवास देखील सोसले. परंतु विश्वरूप हे गुप्त राखुन ठेवले. ते कोणाला दाखवले
                            नाही. ॥11-35॥
                        </p>
                    </div>
                </div>
                <div>
                    <div class="ovi">
                        <p>
                            हा ठायवरी गुज । याचिये अंतरीचें हें निज ।<br>केवीं उराउरी मज । पुसों ये पां ? ॥11-36॥
                        </p>
                    </div>
                    <div class="oviartha">
                        <p>
                            इतकी ही गुप्त गोष्ट याच्या अंतर्यामातील खास गोष्ट आहे, तेव्हा ती मला एकदम कशी विचारता येईल ?
                            ॥11-36॥
                        </p>
                    </div>
                </div>
                <div>
                    <div class="ovi">
                        <p>
                            आणि न पुसेंचि जरी म्हणे । तरी विश्वरूप देखिलियाविणें ।<br>सुख नोहेचि परी जिणें । तेंही
                            विपायें ॥11-37॥
                        </p>
                    </div>
                    <div class="oviartha">
                        <p>
                            बरे, पुसू नये असे जरी म्हटले तर ते विश्वरूप पाहिल्यावाचून सुख होणार नाहीच, परंतु जगणे, ते
                            देखील क्वचितच संभवणार आहे. ॥11-37॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि आतां पुसों अळुमाळसें । मग करूं देवा आवडे तैसें ।<br>येणें प्रवर्तला साध्वसें ।
                            पार्थु बोलों ॥11-38॥
                        </p>
                    </div>
                    <div class="oviartha">
                        <p>
                            आणि पुसू नये असे जर म्हटले तर हे विश्वरूप पाहिल्यावाचून सुख तर होतच नाही परंतु जगणे देखील
                            क्वचितच संभवणार आहे. तर आता थोडेसे विचारूया, मग देवाची मर्जी असेल तसे करू. अशा रीतीने अर्जुन
                            भीत भीत बोलावयास लागला. ॥11-38॥
                        </p>
                    </div>
                </div>
                <div>
                    <div class="ovi">
                        <p>
                            परी तेंचि ऐसेनि भावें । जें एका दों उत्तरांसवें ।<br>दावी विश्वरूप आघवें । झाडा देउनी
                            ॥11-39॥
                        </p>
                    </div>
                    <div class="oviartha">
                        <p>
                            परंतु तेच त्याचे बोलणे अशा खुबीचे होते की एकदोन शब्दाबरोबरच देव आपला झाडा देऊन सर्व विश्वरूप
                            दाखवील. ॥11-39॥
                        </p>
                    </div>
                </div>
                <div>
                    <div class="ovi">
                        <p>
                            अहो वांसरूं देखिलियाचिसाठीं । धेनु खडबडोनि मोहें उठी ।<br>मग स्तनामुखाचिये भेटी । काय पान्हा
                            धरे ? ॥11-40॥
                        </p>
                    </div>
                    <div class="oviartha">
                        <p>
                            अहो वासरू पाहिले की लागलीच प्रेमाने गाय खडबडून उभी रहाते मग प्रत्यक्ष तिच्या स्तनाची व
                            त्याच्या मुखाची गाठ पडल्यावर तिला पान्हा येणार नाही काय ? ॥11-40॥
                        </p>
                    </div>
                </div>
            </div>
            <div id="page5" class="page-content">
                <div>
                    <div class="ovi">
                        <p>
                            पाहा पां तया पांडवाचेनि नांवें । जो कृष्ण रानींही प्रतिपाळूं धावे ।<br>तयांतें अर्जुनें जंव
                            पुसावें । तंव साहील काई ? ॥11-41॥
                        </p>
                    </div>
                    <div class="oviartha">
                        <p>
                            पहा बरे. त्या पांडवांचे नाव ऐकल्याबरोबर जो कृष्ण त्यांचे रक्षण करण्याकरता रानातही धाव घेतो,
                            त्याला अर्जुनाने विचारावे व मग आपण सांगावे एवढे तरी सहन होईल काय ? ॥11-41॥
                        </p>
                    </div>
                </div>
                <div>
                    <div class="ovi">
                        <p>
                            तो सहजेंचि स्नेहाचें अवतरण । आणि येरु स्नेहा घातलें आहे माजवण ।<br>ऐसिये मिळवणी वेगळेपण ।
                            उरे हेंचि बहु ॥11-42॥
                        </p>
                    </div>
                    <div class="oviartha">
                        <p>
                            तो श्रीकृष्ण परमात्मा स्वभावत:च प्रेमाची मूर्ती असून त्या प्रेमास अर्जुन हा अंमल आणणारा
                            उत्तेजक पदार्थ घातला आहे, अशा एक होण्याच्या वेळेस त्यांचे वेगळेपण राहिले हेच फार आहे.
                            ॥11-42॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि अर्जुनाचिया बोलासरिसा । देव विश्वरूप होईल आपैसा ।<br>तोचि पहिला प्रसंगु ऐसा । ऐकिजे
                            तरी ॥11-43॥
                        </p>
                    </div>
                    <div class="oviartha">
                        <p>
                            म्हणून अर्जुनाच्या बोलण्यावर श्रीकृष्ण सहजच विश्वरूप धारण करील, तोच पहिला प्रसंग असा आहे तर
                            तो ऐकावा. ॥11-43॥
                        </p>
                    </div>
                </div>
                <div>
                    <div class="ovi">
                        <p>
                            मग पार्थु देवातें म्हणे । जी तुम्ही मजकारणें ।<br>वाच्य केलें जें न बोलणें । कृपानिधे
                            ॥11-44॥
                        </p>
                    </div>
                    <div class="oviartha">
                        <p>
                            ज्ञा – मग अर्जुन म्हणाला, हे कृपासागरा, जे बोलता यावयाचे नाही, ते तुम्ही माझ्याकरता बोललात.
                            ॥11-44॥
                        </p>
                    </div>
                </div>
                <div>
                    <div class="ovi">
                        <p>
                            जैं महाभूतें ब्रह्मीं आटती । जीव महदादींचे ठाव फिटती ।<br>तैं जें देव होऊनि ठाकती । तें
                            विसवणें शेषींचें ॥11-45॥
                        </p>
                    </div>
                    <div class="oviartha">
                        <p>
                            ज्यावेळी पंचमहाभूते ब्रह्मामधे नाहीशी होतात व जीव आणि महत्तत्व वगैरे यांचा पत्ता नाहीसा
                            होतो, त्यावेळी देवा, आपण जे ब्रह्मरूप होऊन रहाता ते शेवटचे विश्रांतीचे स्थान आहे. ॥11-45॥
                        </p>
                    </div>
                </div>
                <div>
                    <div class="ovi">
                        <p>
                            होतें हृदयाचिये परिवरीं । रोंविलें कृपणाचिये परी ।<br>शब्दब्रह्मासही चोरी । जयाची केली
                            ॥11-46॥
                        </p>
                    </div>
                    <div class="oviartha">
                        <p>
                            जी स्वरूपस्थिती वेदांनाही कळू न देता (आपण आपल्या) अंत:करणरूपी घरात कृपणासारखी पुरून ठेवली
                            होती ॥11-46॥
                        </p>
                    </div>
                </div>
                <div>
                    <div class="ovi">
                        <p>
                            तें तुम्हीं आजि आपुलें । मजपुढां हियें फोडिलें ।<br>जया अध्यात्मा वोवाळिलें । ऐश्वर्य हरें
                            ॥11-47॥
                        </p>
                    </div>
                    <div class="oviartha">
                        <p>
                            आज ती तुम्ही आपल्या अंत:करणातील गुप्त गोष्त माझ्यापुढे प्रगट केली. (ही गोष्ट म्हणजे आपले
                            स्वरूपज्ञान होय.) या अध्यात्मज्ञानावरून शंकराने आपले ऐश्वर्य ओवाळून टाकले आहे. ॥11-47॥
                        </p>
                    </div>
                </div>
                <div>
                    <div class="ovi">
                        <p>
                            ते वस्तु मज स्वामी । एकिहेळां दिधली तुम्ही ।<br>हें बोलों तरी आम्ही । तुज पावोनि कैंचे
                            ॥11-48॥
                        </p>
                    </div>
                    <div class="oviartha">
                        <p>
                            महाराज, अशी जी वस्तु, ती तुम्ही मला एका क्षणात दिलीत असे म्हणावे तर आम्ही तुम्हापासून वेगळे
                            कोठे आहोत ? ॥11-48॥
                        </p>
                    </div>
                </div>
                <div>
                    <div class="ovi">
                        <p>
                            परी साचचि महामोहाचिये पुरीं । बुडालेया देखोनि सीसवरी ।<br>तुवां आपणपें घालोनि श्रीहरी । मग
                            काढिलें मातें ॥11-49॥
                        </p>
                    </div>
                    <div class="oviartha">
                        <p>
                            पण खरोखर मोहाच्या महापुरात डोक्यापर्यंत बुडतो आहे असे पाहून श्रीकृष्णा, तुम्ही आपण स्वत: उडी
                            घालून मग मला बाहेर काढले. ॥11-49॥
                        </p>
                    </div>
                </div>
                <div>
                    <div class="ovi">
                        <p>
                            एक तूंवांचूनि कांहीं । विश्वीं दुजियाची भाष नाहीं ।<br>कीं आमुचें कर्म पाहीं । जे आम्हीं आथी
                            म्हणों ॥11-50॥
                        </p>
                    </div>
                    <div class="oviartha">
                        <p>
                            एक तुझ्याशिवाय या अखिल विश्वामधे दुसर्‍याची काही वार्ता नाही. (अशी वास्तविक स्थिती असतांना)
                            आमचे दुर्दैव पहा की आम्ही अभिमानाने आम्ही कोणीतरी एक आहोत असे समजतो. ॥11-50॥
                        </p>
                    </div>
                </div>
            </div>
            <div id="page6" class="page-content">
                <div>
                    <div class="ovi">
                        <p>
                            मी जगीं एक अर्जुनु । ऐसा देहीं वाहे अभिमानु ।<br>आणि कौरवांतें इयां स्वजनु । आपुलें म्हणें
                            ॥11-51॥
                        </p>
                    </div>
                    <div class="oviartha">
                        <p>
                            जगामधे मी एक अर्जुन आहे, असा देहाच्या ठिकाणी अभिमान बाळगतो. आणि या कौरवांना आपले भाऊबंद
                            मानतो. ॥11-51॥
                        </p>
                    </div>
                </div>
                <div>
                    <div class="ovi">
                        <p>
                            याहीवरी यांतें मी मारीन । म्हणें तेणें पापें कें रिगेन ।<br>ऐसें देखत होतों दुःस्वप्न । तों
                            चेवविला प्रभु ॥11-52॥
                        </p>
                    </div>
                    <div class="oviartha">
                        <p>
                            यावर देखील यांना मी मारीन आणि पापाच्या योगाने मग मला देखील कोणती गती मिळेल असे म्हणत होतो.
                            याप्रमाणे मी वाईट स्वप्न पहात होतो. त्या मला महाराज, आपण इतक्यात जागे केलेत. ॥11-52॥
                        </p>
                    </div>
                </div>
                <div>
                    <div class="ovi">
                        <p>
                            देवा गंधर्वनगरीची वस्ती । सोडूनि निघालों लक्ष्मीपती ।<br>होतों उदकाचिया आर्ती । रोहिणी पीत
                            ॥11-53॥
                        </p>
                    </div>
                    <div class="oviartha">
                        <p>
                            कृष्णा, गंधर्वनगराची वस्ती सोडून मी बाहेर पडलो. हे लक्ष्मीपते, श्रीकृष्णा, मी पाण्याच्या
                            इच्छेने मृगजळ पीत होतो. ॥11-53॥
                        </p>
                    </div>
                </div>
                <div>
                    <div class="ovi">
                        <p>
                            जी किरडूं तरी कापडाचें । परी लहरी येत होतिया साचें ।<br>ऐसें वायां मरतया जीवाचें । श्रेय
                            तुवां घेतलें ॥11-54॥
                        </p>
                    </div>
                    <div class="oviartha">
                        <p>
                            महाराज, सर्प कापडाचाच होता, (पण त्यावर पाय पडून तो चावला असा भ्रम होऊन) विषाच्या लहरी मात्र
                            खर्‍या येत होत्या. (आपण मरतो असे उगीचच वाटत होते). याप्रमाणे आपण मरतो असे भ्रमाने वाटणार्‍या
                            जीवाला (मला) वाचवण्याचे तुम्ही पुण्य घेतले. ॥11-54॥
                        </p>
                    </div>
                </div>
                <div>
                    <div class="ovi">
                        <p>
                            आपुलें प्रतिबिंब नेणता । सिंह कुहां घालील देखोनि आतां ।<br>ऐसा धरिजे तेवीं अनंता । राखिलें
                            मातें ॥11-55॥
                        </p>
                    </div>
                    <div class="oviartha">
                        <p>
                            विहिरीत दिसणारी आपली पडछाया आहे हे न समजता आता सिंह आत उडी टाकणार, इतक्यात त्याला कोणी येऊन
                            धरावे, याप्रमाणे हे अनंता, आपण माझे रक्षण केलेत. ॥11-55॥
                        </p>
                    </div>
                </div>
                <div>
                    <div class="ovi">
                        <p>
                            एर्‍हवीं माझा तरी येतुलेवरी । एथ निश्चय होता अवधारीं ।<br>जें आतांचि सातांही सागरीं । एकत्र
                            मिळिजे ॥11-56॥
                        </p>
                    </div>
                    <div class="oviartha">
                        <p>
                            ऐक बाकी माझा तर येथे इतका निश्चय झाला होता की आताच जरी सातही समुद्र एकवट झाले ॥11-56॥
                        </p>
                    </div>
                </div>
                <div>
                    <div class="ovi">
                        <p>
                            हें जगचि आघवें बुडावें । वरी आकाशहि तुटोनि पडावें ।<br>परी झुंजणें न घडावें । गोत्रजेशीं मज
                            ॥11-57॥
                        </p>
                    </div>
                    <div class="oviartha">
                        <p>
                            हा प्रलय जरी झाला अथवा आकाशही तुटून पडले (तरी चालेल) पण माझ्यावर माझ्या कुळाशी लढण्याचा
                            प्रसंग न यावा. ॥11-57॥
                        </p>
                    </div>
                </div>
                <div>
                    <div class="ovi">
                        <p>
                            ऐसिया अहंकाराचिये वाढी । मियां आग्रहजळीं दिधली होती बुडी ।<br>चांगचि तूं जवळां एर्हीवीं काढी
                            । कवणु मातें ॥11-58॥
                        </p>
                    </div>
                    <div class="oviartha">
                        <p>
                            अशा अहंकाराच्या उत्कर्षाने मी आग्रहरूपी पाण्यात बुडी मारली होती. (प्राण गेला तरी बेहत्तर, पण
                            मी गोत्रजांशी लढणार नाही असा माझा कृतनिश्चय होता). पण आपण चांगले होता म्हणून ठीक, नाहीतर मला
                            यातून कोणी काढले असते ? ॥11-58॥
                        </p>
                    </div>
                </div>
                <div>
                    <div class="ovi">
                        <p>
                            नाथिलें आपण पां एक मानिलें । आणि नव्हतया नाम गोत्र ठेविलें ।<br>थोर पिसें होतें लागलें । परि
                            राखिलें तुम्ही ॥11-59॥
                        </p>
                    </div>
                    <div class="oviartha">
                        <p>
                            वास्तविक मी कोणी एक नसतांना खोटेच मी कोणी (अर्जुन) आहे असे मानले, आणि वास्तविक काही नाहीत
                            असे जे कौरव त्यांना नातलग असे नाव ठेवले, याप्रमाणे मला मोठे वेड लागले होते. पण तुम्ही माझे
                            रक्षण केलेत. ॥11-59॥
                        </p>
                    </div>
                </div>
                <div>
                    <div class="ovi">
                        <p>
                            मागां जळत काढिलें जोहरीं । तैं तें देहासीच भय अवधारीं ।<br>आतां हे जोहरवाहर दुसरी ।
                            चैतन्यासकट ॥11-60॥
                        </p>
                    </div>
                    <div class="oviartha">
                        <p>
                            ऐक. मागे (पूर्वी एकदा) जेव्हा आम्ही अग्नीत (लाक्षागृहात) जळण्याच्या बेतात होतो तेव्हा तू
                            आम्हाला बाहेर कढलेस, तेव्हा काय ते एका स्थूल देहासच भय होते, पण आता या (मोहरूपी) दुसर्‍या
                            अग्नीच्या पीडेपासून चैतन्यासकट देहाला भय होते. ॥11-60॥
                        </p>
                    </div>
                </div>
            </div>
            <div id="page7" class="page-content">
                <div>
                    <div class="ovi">
                        <p>
                            दुराग्रह हिरण्याक्षें । माझी बुद्धि वसुंधरा सूदली काखे ।<br>मग माहार्णव गवाक्षें । रिघोनि
                            ठेला ॥11-61॥
                        </p>
                    </div>
                    <div class="oviartha">
                        <p>
                            दुराग्रहरूपी हिरण्याक्ष दैत्याने, माझी बुद्धिरूपी पृथ्वी काखेत घातली व मग तो मोहरूपी
                            समुद्राच्या द्वाराने आत शिरून राहिला. ॥11-61॥
                        </p>
                    </div>
                </div>
                <div>
                    <div class="ovi">
                        <p>
                            तेथ तुझेनि गोसावीपणें । एकवेळ बुद्धीचिया ठाया येणें ।<br>हें दुसरें वराह होणें । पडिलें तुज
                            ॥11-62॥
                        </p>
                    </div>
                    <div class="oviartha">
                        <p>
                            देवा, आपल्या सामर्थ्याने पुन्हा एकवेळ माझी बुद्धी आपल्या मूळ ठिकाणाला आली. हे देवा, यावेळी
                            तुम्हाला दुसर्‍यांदा वराह अवतार घ्यावा लागला. ॥11-62॥
                        </p>
                    </div>
                </div>
                <div>
                    <div class="ovi">
                        <p>
                            ऐसें अपार तुझें केलें । एकी वाचा काय मी बोलें ।<br>परी पांचही पालव मोकलिले । मजप्रती ॥11-63॥
                        </p>
                    </div>
                    <div class="oviartha">
                        <p>
                            याप्रमाणे तुझी अनंत उपकाराची कृत्ये आहेत. त्यांचे मी एका वाचेने काय वर्णन करू ? परंतु (एवढे
                            मात्र मी तुम्हाला सांगू शकतो की) तुम्ही आपले पंचप्राण मला अर्पण केले आहेत. ॥11-63॥
                        </p>
                    </div>
                </div>
                <div>
                    <div class="ovi">
                        <p>
                            तें कांहीं न वचेचि वायां । भलें यश फावलें देवराया ।<br>जे साद्यंत माया । निरसिली माझी
                            ॥11-64॥
                        </p>
                    </div>
                    <div class="oviartha">
                        <p>
                            देवा, ते आपले करणे काही एक व्यर्थ गेले नाही. हे आपल्याला चांगले यश प्राप्त झाले आहे. कारण की
                            माझे अज्ञान समूळ नाहीसे झाले आहे. ॥11-64॥
                        </p>
                    </div>
                </div>
                <div>
                    <div class="ovi">
                        <p>
                            आजीं आनंदसरोवरींचीं कमळें । तैसे हे तुझे डोळे ।<br>आपुलिया प्रसादाचीं राउळें । जयालागीं
                            करिती ॥11-65॥
                        </p>
                    </div>
                    <div class="oviartha">
                        <p>
                            महाराज, आनंदरूप सरोवरातील कमळासारखे हे तुमचे डोळे आपल्या कृपाप्रसादाची घरे ज्याला करतील
                            ॥11-65॥
                        </p>
                    </div>
                </div>
                <div>
                    <div class="ovi">
                        <p>
                            हां हो तयाही आणि मोहाची भेटी । हे कायसी पाबळी गोठी ? ।<br>केउती मृगजळाची वृष्टी ।
                            वडवानळेंसीं ? ॥11-66॥
                        </p>
                    </div>
                    <div class="oviartha">
                        <p>
                            अहो महाराज, त्याला देखील आणि भ्रांतीने ग्रासावे ? ही दुबळी गोष्ट काय बोलावी ? वडवानळ
                            (समुद्रात जलत असलेला अद्नी) समुद्राच्या पाण्याने विझला जात नाही. त्यावर मृगजळाच्या वृष्टीचा
                            काय परिणाम होणार ? ॥11-66॥
                        </p>
                    </div>
                </div>
                <div>
                    <div class="ovi">
                        <p>
                            आणि मी तंव दातारा । ये कृपेचिये रिघोनि गाभारां ।<br>घेत आहें चारा । ब्रह्मरसाचा ॥11-67॥
                        </p>
                    </div>
                    <div class="oviartha">
                        <p>
                            आणि तशात अहो श्रीकृष्णा, मी तर आपल्या या कृपेच्या गाभार्‍यात शिरून ब्रह्मरसाचे भोजन करत आहे.
                            ॥11-67॥
                        </p>
                    </div>
                </div>
                <div>
                    <div class="ovi">
                        <p>
                            तेणें माझा जी मोह जाये । एथ विस्मो कांहीं आहे ? ।<br>तरी उद्धरलों कीं तुझे पाये । शिवतले
                            आहाती ॥11-68॥
                        </p>
                    </div>
                    <div class="oviartha">
                        <p>
                            महाराज त्या योगाने माझी भ्रांती नष्ट होईल यात काय आश्चर्य आहे ? पण माझी भ्रांती गेली इतकेच
                            नव्हे तर माझा उद्धार झाला, हे तुमच्या पायांची शपथ घेऊन सांगतो. ॥11-68॥
                        </p>
                    </div>
                </div>
                <div>
                    <div class="ovi">
                        <p>
                            पैं कमलायतडोळसा । सूर्यकोटितेजसा ।<br>मियां तुजपासोनि महेशा । परिसिलें आजीं ॥11-69॥
                        </p>
                    </div>
                    <div class="oviartha">
                        <p>
                            ज्ञा – कमळासारखे मोठे डोळे आहेत व कोटिसूर्यासारखे तेज आहे अशा देवा, महेशा, मी आपल्यापासून
                            आजच असे ऐकले आहे की ॥11-69॥
                        </p>
                    </div>
                </div>
                <div>
                    <div class="ovi">
                        <p>
                            इयें भूतें जयापरी होती । अथवा लया हन जैसेनि जाती ।<br>ते मजपुढां प्रकृती । विवंचिली देवें
                            ॥11-70॥
                        </p>
                    </div>
                    <div class="oviartha">
                        <p>
                            हे सर्व प्राणी ज्या रीतीने प्रकृतीपासून उत्पन्न होतात अथवा उत्पन्न झालेली भूते ज्या रीतीने
                            पुन: प्रकृतीमधे लय पावतात, ती प्रकृति देवाने मला सांगितली. ॥11-70॥
                        </p>
                    </div>
                </div>
            </div>
            <div id="page8" class="page-content">
                <div>
                    <div class="ovi">
                        <p>
                            आणि प्रकृती कीर उगाणा दिधला ।वरि पुरुषाचाही ठावो दाविला । जयाचा महिमा पांघरोनि जाहला । धडौता
                            वेदु ॥11-71॥
                        </p>
                    </div>
                    <div class="oviartha">
                        <p>
                            आणि प्रकृतीच्या स्वरूपाचा खरोखर सर्व हिशोब दिला आणि ज्या परमेश्वराचा माहिमा पांघरून वेद
                            सवस्त्र (सुशोभित) झाला, त्या परमेश्वराचेही ठिकाण तुम्ही दाखवले. ॥11-71॥
                        </p>
                    </div>
                </div>
                <div>
                    <div class="ovi">
                        <p>
                            जी शब्दराशी वाढे जिये । कां धर्माऐशिया रत्‍नांतें विये ।<br>ते एथिंचे प्रभेचे पाये । वोळगे
                            म्हणौनि ॥11-72॥
                        </p>
                    </div>
                    <div class="oviartha">
                        <p>
                            महाराज वेद वाढतो (उत्कर्ष पावतो) व जगतो (टिकतो) अथवा धर्मासारख्या रत्नाला प्रसवतो, ते सर्व
                            या अपल्या स्वरूपसामर्थ्याचा आश्रय करतो म्हणून. ॥11-72॥
                        </p>
                    </div>
                </div>
                <div>
                    <div class="ovi">
                        <p>
                            ऐसें अगाध माहात्म्य । जें सकळमार्गैकगम्य ।<br>जें स्वात्मानुभवरम्य । तें इयापरी दाविलें
                            ॥11-73॥
                        </p>
                    </div>
                    <div class="oviartha">
                        <p>
                            असे आपले अपार माहात्म्य आहे. आपले माहात्म्य हे सर्व मार्गांनी जाणण्याचा एक विषय आहे. व जे
                            आपल्या स्वत:च्य़ा आत्म्याच्या अनुभवामुळे रममाण होण्यास योग्य असे जे आपले माहात्म्य ते आपण मला
                            याप्रमाणे दाखवले. ॥11-73॥
                        </p>
                    </div>
                </div>
                <div>
                    <div class="ovi">
                        <p>
                            जैसा केरु फिटलिया आभाळीं । दिठी रिगे सूर्यमंडळीं ।<br>कां हातें सारूनि बाबुळीं । जळ देखिजे
                            ॥11-74॥
                        </p>
                    </div>
                    <div class="oviartha">
                        <p>
                            ज्याप्रमाणे आकशातील ढग नाहीसे झाल्यावर दृष्टि सूर्यमंडळात प्रवेश करते अथवा पाण्यावरील गोंडाळ
                            हाताने दूर करून ज्याप्रमाणे पाणी दाखवावे ॥11-74॥
                        </p>
                    </div>
                </div>
                <div>
                    <div class="ovi">
                        <p>
                            नातरी उकलतया सापाचे वेढे । जैसें चंदना खेंव देणें घडे ।<br>अथवा विवसी पळे मग चढे । निधान
                            हातां ॥11-75॥
                        </p>
                    </div>
                    <div class="oviartha">
                        <p>
                            अथवा सापाचे वेहे उकलले असता ज्याप्रमाणे चंदनाला भेटता येते, अथवा पिशाच दूर केल्यावर जसे
                            पुरलेले द्रव्य हाती लागते ॥11-75॥
                        </p>
                    </div>
                </div>
                <div>
                    <div class="ovi">
                        <p>
                            तैसी प्रकृती हे आड होती । ते देवेंचि सारोनि परौती ।<br>मग परतत्त्व माझिये मती । शेजार केलें
                            ॥11-76॥
                        </p>
                    </div>
                    <div class="oviartha">
                        <p>
                            त्याप्रमाणे माझ्या स्वरूपाच्या आड अज्ञान होते ते देवांनीच दूर सारले. नंतर माझ्या बुद्धीला
                            आपणच परब्रह्माचे शेजघर केले. (ब्रह्मस्वरूपी माझी बुद्धी स्थिर केली.) ॥11-76॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि इयेविषयींचा मज देवा । भरंवसा कीर जाहला जीवा ।<br>परी आणीक एक हेवा । उपनला असे
                            ॥11-77॥
                        </p>
                    </div>
                    <div class="oviartha">
                        <p>
                            म्हणून देवा, याविषयी माझ्या जीवाची खरोखर खात्री पटली, परंतु आणखी एक उत्कट इच्छा उत्पन्न झाली
                            आहे. ॥11-77॥
                        </p>
                    </div>
                </div>
                <div>
                    <div class="ovi">
                        <p>
                            तो भिडां जरी म्हणों राहों । तरी आना कवणा पुसों जावों ।<br>काय तुजवांचोनि ठावो । जाणत आहों
                            आम्ही ? ॥11-78॥
                        </p>
                    </div>
                    <div class="oviartha">
                        <p>
                            आम्ही भिडेमुळे ती गोष्ट जर विचारावयाची राहूं दिली तर आम्ही दुसर्‍या कोणास विचारावयास जावे ?
                            तुझ्यावाचून दुसरी विचारण्याची जागा आम्हास माहीत आहे का ? ॥11-78॥
                        </p>
                    </div>
                </div>
                <div>
                    <div class="ovi">
                        <p>
                            जळचरु जळाचा आभारु धरी । बाळक स्तनपानीं उपरोधु करी ।<br>तरी तया जिणया श्रीहरी । आन उपायो असे
                            ? ॥11-79॥
                        </p>
                    </div>
                    <div class="oviartha">
                        <p>
                            पाण्यात राहणार्‍या प्राण्यांनी जर पाण्याच्या उपकाराचे ओझे मानले, अथवा मुलाने स्तनपान
                            करण्याविषयी आईची भीड धरली तर देवा, त्यास जगण्यास दुसरा उपाय आहे काय ? ॥11-79॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि भीड सांकडी न धरवे । जीवा आवडे तेंही तुजपुढां बोलावें ।<br>तंव राहें म्हणितलें देवें
                            । चाड सांगैं ॥11-80॥
                        </p>
                    </div>
                    <div class="oviartha">
                        <p>
                            म्हणून भीड अथवा संकोच धरवत नाही. मनाला जे बरे वाटेल ते देखील तुझ्यापुढे बोलून दाखवावे.
                            त्यावर श्रीकृष्ण म्हणाले, थांब तुझी इच्छा काय असेल ती सांग. ॥11-80॥
                        </p>
                    </div>
                </div>
            </div>
            <div id="page9" class="page-content">
                <div>
                    <div class="ovi">
                        <p>
                            मग बोलिला तो किरीटी । म्हणे तुम्हीं केली जे गोठी ।<br>तिया प्रतीतीची दिठी । निवाली माझी
                            ॥11-81॥
                        </p>
                    </div>
                    <div class="oviartha">
                        <p>
                            ज्ञा – मग तो अर्जुन म्हणाला, देवा, तुम्ही (मागे दहाव्या अध्यायात) जी गोष्ट सांगितलीत त्या
                            योगाने माझ्या अनुभवाची दृष्टि शांत झाली. ॥11-81॥
                        </p>
                    </div>
                </div>
                <div>
                    <div class="ovi">
                        <p>
                            आतां जयाचेनि संकल्पें । हे लोकपरंपरा होय हारपे ।<br>जया ठायातें आपणपें । मी ऐसें म्हणसी
                            ॥11-82॥
                        </p>
                    </div>
                    <div class="oviartha">
                        <p>
                            आता ज्याच्या संकल्पाने ही लोकांची मालिका उत्पन्न होते व नाहीशी होते आणि ज्या स्थानास तू ‘मी’
                            असे म्हणतोस ॥11-82॥
                        </p>
                    </div>
                </div>
                <div>
                    <div class="ovi">
                        <p>
                            तें मुद्दल रूप तुझें । जेथूनि इयें द्विभुजें हन चतुर्भुजें ।<br>सुरकार्याचेनि व्याजें ।
                            घेवों घेवों येसी ॥11-83॥
                        </p>
                    </div>
                    <div class="oviartha">
                        <p>
                            जेथून ही दोन हातांची अथवा चार हातांची रूपे देवाचे कार्य करण्याच्या निमित्ताने वारंवार घेऊन
                            येतोस, ते तुझे मूळ स्वरूप होय. ॥11-83॥
                        </p>
                    </div>
                </div>
                <div>
                    <div class="ovi">
                        <p>
                            पैं जळशयनाचिया अवगणिया । कां मत्स्य कूर्म इया मिरवणिया ।<br>खेळु सरलिया तूं गुणिया ।
                            सांठविसी जेथ ॥11-84॥
                        </p>
                    </div>
                    <div class="oviartha">
                        <p>
                            हा अवतारकृत्याचा खेळ संपल्यावर क्षीरसमुद्रात झोप घेण्याचे सोंग किंवा मत्स्य, कूर्म इत्यादिक
                            अलंकार, यांना तू गारोडी जेथे (ज्या मूळ स्वरूपात) साठवतोस, ॥11-84॥
                        </p>
                    </div>
                </div>
                <div>
                    <div class="ovi">
                        <p>
                            उपनिषदें जें गाती । योगिये हृदयीं रिगोनि पाहाती ।<br>जयातें सनकादिक आहाती । पोटाळुनियां
                            ॥11-85॥
                        </p>
                    </div>
                    <div class="oviartha">
                        <p>
                            उपनिषदे ज्याचे वर्णन करतात, योगी लोक आपल्या हृदयात शिरून ज्याचा साक्षात्कार करून घेतात,
                            ज्याला सनकादिक संत मिठी मारून राहिलेले आहेत, ॥11-85॥
                        </p>
                    </div>
                </div>
                <div>
                    <div class="ovi">
                        <p>
                            ऐसें अगाध जें तुझें । विश्वरूप कानीं ऐकिजे ।<br>तें देखावया चित्त माझें । उतावीळ देवा
                            ॥11-86॥
                        </p>
                    </div>
                    <div class="oviartha">
                        <p>
                            असे जे अमर्याद असलेले तुझे विश्वरूप कानांनी मी ऐकतो, ते पहाण्याकरता देवा, माझे चित्त फारच
                            उत्कंठित झाले आहे. ॥11-86॥
                        </p>
                    </div>
                </div>
                <div>
                    <div class="ovi">
                        <p>
                            देवें फेडूनियां सांकड । लोभें पुसिली जरी चाड ।<br>तरी हेंचि एकीं वाड । आर्तीं जी मज ॥11-87॥
                        </p>
                    </div>
                    <div class="oviartha">
                        <p>
                            माझा संकोच दूर करून प्रेमाने माझी इच्छा काय आहे असे ज्याअर्थी विचारले आहे, तर महाराज, मी असे
                            सांगतो की हीच एक मला मोठी तीव्र इच्छा आहे. ॥11-87॥
                        </p>
                    </div>
                </div>
                <div>
                    <div class="ovi">
                        <p>
                            तुझें विश्वरूपपण आघवें । माझिये दिठीसि गोचर होआवें ।<br>ऐसी थोर आस जीवें । बांधोनि आहें
                            ॥11-88॥
                        </p>
                    </div>
                    <div class="oviartha">
                        <p>
                            तूच या विश्वात भरलेला आहेस, हे पूर्णपणे माझ्या या डोळ्यांना दिसावे, अशी मोठी इच्छा मी मनात
                            बाळगून राहिलो आहे. ॥11-88॥
                        </p>
                    </div>
                </div>
                <div>
                    <div class="ovi">
                        <p>
                            परी आणीक एक एथ शारङ्गी । तुज विश्वरूपातें देखावयालागीं ।<br>पैं योग्यता माझिया आंगीं । असे
                            कीं नाहीं ॥11-89॥
                        </p>
                    </div>
                    <div class="oviartha">
                        <p>
                            ज्ञा – परंतु कृष्णा, आणखी एक गोष्ट आहे, ती ही की विश्वरूप जो तू त्या तुला पहाण्याकरता माझ्या
                            अंगात योग्यता आहे की नाही ॥11-89॥
                        </p>
                    </div>
                </div>
                <div>
                    <div class="ovi">
                        <p>
                            हें आपलें आपण मी नेणें । तें कां नेणसी जरी देव म्हणे ।<br>तरी सरोगु काय जाणे । निदान रोगाचें
                            ? ॥11-90॥
                        </p>
                    </div>
                    <div class="oviartha">
                        <p>
                            हे मला समजत नाही. हे का समजत नाही असे जर आपण म्हणाल, तर सांगा, रोग्यास आपल्या रोगाचे मूळ
                            कारण समजते काय ? ॥11-90॥
                        </p>
                    </div>
                </div>
            </div>
            <div id="page10" class="page-content">
                <div>
                    <div class="ovi">
                        <p>
                            आणि जी आर्तीचेनि पडिभरें । आर्तु आपुली ठाकी पैं विसरे ।<br>जैसा तान्हेला म्हणे न पुरे ।
                            समुद्र मज ॥11-91॥
                        </p>
                    </div>
                    <div class="oviartha">
                        <p>
                            महाराज, आणि इच्छेचा जोर झाला की उत्कंठित मनुष्य आपली योग्य विसरतो. ज्याप्रमाणे फार तहान
                            लागलेल्या मनुष्यास, ‘मला समुद्रही पुरणार नाही’ असे वाटते ॥11-91॥
                        </p>
                    </div>
                </div>
                <div>
                    <div class="ovi">
                        <p>
                            ऐशा सचाडपणाचिये भुली । न सांभाळवे समस्या आपुली ।<br>यालागीं योग्यता जेवीं माउली । बालकाची
                            जाणे ॥11-92॥
                        </p>
                    </div>
                    <div class="oviartha">
                        <p>
                            त्याप्रमाणे तीव्र इच्छेच्या वेडाने मला माझ्या शक्तीचा अंदाज कळत नाही. म्हणून आई ज्याप्रमाणे
                            आपल्या मुलाची योग्यता जाणते, ॥11-92॥
                        </p>
                    </div>
                </div>
                <div>
                    <div class="ovi">
                        <p>
                            तयापरी श्रीजनार्दना । विचारिजो माझी संभावना ।<br>मग विश्वरूपदर्शना । उपक्रम कीजे ॥11-93॥
                        </p>
                    </div>
                    <div class="oviartha">
                        <p>
                            त्याप्रमाणे हे जनार्दना, माझी योग्यता किती आहे याचा आपण विचार करा व मग विश्वरूप दाखवण्यास
                            आरंभ करा. ॥11-93॥
                        </p>
                    </div>
                </div>
                <div>
                    <div class="ovi">
                        <p>
                            तरी ऐसी ते कृपा करा । एर्‍हवीं नव्हे हें म्हणा अवधारा ।<br>वायां पंचमालापें बधिरा । सुख
                            केउतें देणें ? ॥11-94॥
                        </p>
                    </div>
                    <div class="oviartha">
                        <p>
                            तरी माझ्या योग्यतेनुरूप कृपा करा. (एरवी माझी विश्वरूप पाहाण्याची योग्यता नसेल तर) तुला
                            विश्वरूप दाखवणे शक्य नाही, असे स्पष्ट सांगा. पहा बहिर्‍या मनुष्याला पंचम स्वरातील गायनाने
                            सुख देण्याचा व्यर्थ प्रयत्न कशाला करावयाचा ? ॥11-94॥
                        </p>
                    </div>
                </div>
                <div>
                    <div class="ovi">
                        <p>
                            एर्‍हवीं येकले बापियाचे तृषे । मेघ जगापुरतें काय न वर्षे ? ।<br>परी जहालीही वृष्टि उपखे ।
                            जर्‍ही खडकीं होय ॥11-95॥
                        </p>
                    </div>
                    <div class="oviartha">
                        <p>
                            सहज पाहिले तर, मेघ हा एकट्या चातकाची तहान भागवण्याकरता पर्जन्यवृष्टी करतो, ती वृष्टी
                            जगापुरती होत नाही काय ? परंतु तीच पर्जन्यवृष्टी खडकावर झाली तर वृष्टी होऊन सुद्धा व्यर्थ
                            ठरते. ॥11-95॥
                        </p>
                    </div>
                </div>
                <div>
                    <div class="ovi">
                        <p>
                            चकोरा चंद्रामृत फावलें । येरा आण वाहूनि काय वारिलें ? ।<br>परी डोळ्यांवीण पाहलें । वायां जाय
                            ॥11-96॥
                        </p>
                    </div>
                    <div class="oviartha">
                        <p>
                            चकोर पक्ष्याला चंद्रामृत प्राप्त झाले, तेच चंद्रामृत इतर प्राण्यांना घेऊ नका, म्हणून शपथ
                            घालून चंद्राने त्यांचे निवारण केले आहे काय ? परंतु परंतु जसे इतरांना अमृतसेवनाची दृष्टी
                            (हातवटी) नसल्यामुळे त्यांच्या साठी चंद्रोदय होऊनही व्यर्थ जातो. ॥11-96॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि विश्वरूप तूं सहसा । दाविसी कीर हा भरंवसा ।<br>कां जे कडाडां आणि गहिंसा- । माजी नीत्य
                            नवा तूं कीं ॥11-97॥
                        </p>
                    </div>
                    <div class="oviartha">
                        <p>
                            म्हणून तू विश्वरूप मला एकदम दाखवशील ही मला खरोखर खात्री आहे. कारण की जाणत्यांत आणि नेणत्यांत
                            तू नित्य नवा (उदार) आहेस. ॥11-97॥
                        </p>
                    </div>
                </div>
                <div>
                    <div class="ovi">
                        <p>
                            तुझें औदार्य जाणों स्वतंत्र । देतां न म्हणसी पात्रापात्र ।<br>पैं कैवल्या ऐसें पवित्र । जें
                            वैरियांही दिधलें ॥11-98॥
                        </p>
                    </div>
                    <div class="oviartha">
                        <p>
                            तुझा उदारपणा स्वतंत्र आहे. (याचकाच्या इच्छेवर अवलंबून नाही). द्यावयास लागलास म्हणजे हा योग्य
                            अथवा अयोग्य अशी निवड तू करत नाहीस. मोक्षासारखी पवित्र वस्तु पण ती तू आपल्या शत्रूंना दिलीस.
                            ॥11-98॥
                        </p>
                    </div>
                </div>
                <div>
                    <div class="ovi">
                        <p>
                            मोक्षु दुराराध्यु कीर होय । परी तोही आराधी तुझे पाय ।<br>म्हणौनि धाडिसी तेथ जाय । पाइकु जैसा
                            ॥11-99॥
                        </p>
                    </div>
                    <div class="oviartha">
                        <p>
                            खरोखर मोक्ष हा मिळण्यास फार कठिण आहे. परंतु तो देखील तुझ्याच चरणांची सेवा जो करतो व म्हणूनच
                            तू धाडशील तेथे चाकराप्रमाणे जातो. ॥11-99॥
                        </p>
                    </div>
                </div>
                <div>
                    <div class="ovi">
                        <p>
                            तुवां सनकादिकांचेनि मानें । सायुज्यीं सौरसु दिधला पूतने ।<br>जे विषाचेनि स्तनपानें । मारूं
                            आली ॥11-100॥
                        </p>
                    </div>
                    <div class="oviartha">
                        <p>
                            जी पूतना राक्षसी विषाचे स्तनपान करवून तुला मारावे म्हणून तुझ्याकडे आली होती, त्या पूतनेला तू
                            सनकादिकांच्या बरोबरीने मोक्षाविषयी योग्य केलेस. ॥11-100॥
                        </p>
                    </div>
                </div>
            </div>
            <div id="page11" class="page-content">
                <div>
                    <div class="ovi">
                        <p>
                            हां गा राजसूय यागाचिया सभासदीं । देखतां त्रिभुवनाची मांदी ।<br>कैसा शतधा दुर्वाक्य शब्दीं ।
                            निस्तेजिलासी ॥11-101॥
                        </p>
                    </div>
                    <div class="oviartha">
                        <p>
                            अहो, राजसूय यज्ञाच्या सभासदांत त्रिभुवनातील हजारो मंडळी पहात असतांना शेकडो प्रकारच्या वाईट
                            शब्दांनी (शिशुपालाकडून) तुझा पाणउतारा झाला. ॥11-101॥
                        </p>
                    </div>
                </div>
                <div>
                    <div class="ovi">
                        <p>
                            ऐशिया अपराधिया शिशुपाळा । आपणपें ठावो दिधला गोपाळा ।<br>आणि उत्तानचरणाचिया बाळा । काय
                            ध्रुवपदीं चाड ? ॥11-102॥
                        </p>
                    </div>
                    <div class="oviartha">
                        <p>
                            अशा अपराधी शिशुपालाला आपल्या स्वरूपाच्या ठिकाणी तू जागा दिलीस. आणि उत्तानपाद राजाच्या मुलाला
                            (ध्रुवाला) अढळपदाची इच्छा होती काय ? ॥11-102॥
                        </p>
                    </div>
                </div>
                <div>
                    <div class="ovi">
                        <p>
                            तो वना आला याचिलागीं । जे बैसावें पितयाचिया उत्संगीं ।<br>कीं तो चंद्रसूर्यादिकांपरिस जगीं ।
                            श्लाघ्यु केला ॥11-103॥
                        </p>
                    </div>
                    <div class="oviartha">
                        <p>
                            तो एवढ्याकरता रानात आला होता की आपण आपल्या बापाच्या मांडीवर बसावे, परंतु त्याला या लोकामधे
                            चंद्रसूर्यापेक्षाही प्रशंसनीय केलेस. ॥11-103॥
                        </p>
                    </div>
                </div>
                <div>
                    <div class="ovi">
                        <p>
                            ऐसा वनवासिया सकळां । देतां एकचि तूं धसाळा ।<br>पुत्रा आळवितां अजामिळा । आपणपें देसी ॥11-104॥
                        </p>
                    </div>
                    <div class="oviartha">
                        <p>
                            याप्रमाणे दु:खाने व्यापलेल्या सर्वांना देण्यात सढळ असे एक तुम्हीच अहात. मुलाला हाक मारत
                            असतांना अजामिळाला आपली तद्रूपता दिलीत. ॥11-104॥
                        </p>
                    </div>
                </div>
                <div>
                    <div class="ovi">
                        <p>
                            जेणें उरीं हाणितलासि पांपरा । तयाचा चरणु वाहासी दातारा ।<br>अझुनी वैरियांचिया कलेवरा ।
                            विसंबसीना ॥11-105॥
                        </p>
                    </div>
                    <div class="oviartha">
                        <p>
                            हे उदार श्रीकृष्णा, ज्या भृगुने तुझ्या छातीवर लाथ हाणली, त्याच्या पावलांची खूण तू आपल्या
                            छातीवर धारण करतोस. (शंखासूर) शत्रु असूनही तू अजून त्याच्या शरिरास विसंबत नाहीस. ॥11-105॥
                        </p>
                    </div>
                </div>
                <div>
                    <div class="ovi">
                        <p>
                            ऐसा अपकारियां तुझा उपकारु । तूं अपात्रींही परी उदारु ।<br>दान म्हणौनि दारवंठेकरु । जाहलासी
                            बळीचा ॥11-106॥
                        </p>
                    </div>
                    <div class="oviartha">
                        <p>
                            याप्रमाणे तुझ्यावर अपकार करणार्‍या लोकांवर तू उपकार केले आहेस. तू वास्तविक योग्यता
                            नसलेल्यांच्या ठिकाणीही आपले औदार्य दाखवले आहेस. दान मागून घेऊन तू बळीचा द्वारपाल झालास. ज्या
                            गणिकेने तुला कधी पूजिले नाही अथवा ॥11-106॥
                        </p>
                    </div>
                </div>
                <div>
                    <div class="ovi">
                        <p>
                            तूंतें आराधी ना आयकें । होती पुंसा बोलावित कौतुकें ।<br>तिये वैकुंठीं तुवां गणिके । सुरवाडु
                            केला ॥11-107॥
                        </p>
                    </div>
                    <div class="oviartha">
                        <p>
                            तुझे कधी गुणवर्णन ऐकले नाही व जी गणिका मरतेवेळी सहज आपल्या पाळलेल्या राघूस ‘राघोबा राघोबा’
                            म्हणून हाका मारत होती, त्या गणिकेस तू वैकुंठलोकामधे स्थान दिलेस. ॥11-107॥
                        </p>
                    </div>
                </div>
                <div>
                    <div class="ovi">
                        <p>
                            ऐसीं पाहूनि वायाणीं मिषें । आपणपें देवों लागसी वानिवसें ।<br>तो तूं कां अनारिसें । मजलागीं
                            करिसी ॥11-108॥
                        </p>
                    </div>
                    <div class="oviartha">
                        <p>
                            वरील गणिकेस राघोबा म्हणण्याप्रमाणे व्यर्थ निमित्ते पाहून तू सहज निजपद अपात्र माणसांनाही
                            देतोस, असा जो तू काही तरी निमित पाहून अपात्र माणसास निजपद देणारा तो तू मला वेगळे करशील काय ?
                            ॥11-108॥
                        </p>
                    </div>
                </div>
                <div>
                    <div class="ovi">
                        <p>
                            हां गा दुभतयाचेनि पवाडें । जे जगाचें फेडी सांकडें ।<br>तिये कामधेनूचे पाडे । काय भुकेले ठाती
                            ? ॥11-109॥
                        </p>
                    </div>
                    <div class="oviartha">
                        <p>
                            जी कामधेनु आपल्या दुभत्याच्या विपुलतेने सगळ्या जगाची अडचण दूर करते, त्या कामधेनूची वासरे
                            भुकेली रहातील काय ? ॥11-109॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि मियां जें विनविलें कांहीं । तें देव न दाखविती हें कीर नाहीं ।<br>परी देखावयालागीं
                            देईं । पात्रता मज ॥11-110॥
                        </p>
                    </div>
                    <div class="oviartha">
                        <p>
                            म्हणून मी जी काही विनंती केली ती मान्य करून देव आपले विश्वरूप दाखवणार नाहीत असे खरोखर नाही,
                            परंतु ते पहाण्याला लागणारी योग्यता मला द्यावी, ॥11-110॥
                        </p>
                    </div>
                </div>
            </div>
            <div id="page12" class="page-content">
                <div>
                    <div class="ovi">
                        <p>
                            तुझें विश्वरूप आकळे । ऐसे जरी जाणसी माझे डोळे ।<br>तरी आर्तीचे डोहळे । पुरवीं देवा ॥11-111॥
                        </p>
                    </div>
                    <div class="oviartha">
                        <p>
                            तुझ्या विश्वरूपाचे आकलन होईल असे माझे डोळे समर्थ आहेत असे जर तुला वाटत असेल तर हे
                            श्रीकृष्णा, विश्वरूप पहाण्याच्या उत्कंठेचे हे डोहाळे पूर्ण करावेत. ॥11-111॥
                        </p>
                    </div>
                </div>
                <div>
                    <div class="ovi">
                        <p>
                            ऐसी ठायेंठावो विनंती । जंव करूं सरला सुभद्रापती ।<br>तंव तया षड्गुणचक्रवर्ती । साहवेचिना
                            ॥11-112॥
                        </p>
                    </div>
                    <div class="oviartha">
                        <p>
                            याप्रमाणे जशी पाहिजे तशी त्या वेळेला अर्जुन विनंती करील तेव्हा ती त्या ऐश्वर्यादि सहा
                            गुणांच्या सार्वभौम राजा श्रीकृष्णाला सहन होणार नाही ॥11-112॥
                        </p>
                    </div>
                </div>
                <div>
                    <div class="ovi">
                        <p>
                            तो कृपापीयूषसजळु । आणि येरु जवळां आला वर्षाकाळु ।<br>नाना कृष्ण कोकिळु । अर्जुन वसंतु
                            ॥11-113॥
                        </p>
                    </div>
                    <div class="oviartha">
                        <p>
                            तो श्रीकृष्ण परमात्मा कृपारूपी अमृताने जलयुक्त मेघ होता आणि अर्जुन हा जवळ आलेला पावसाळा होता
                            अथवा कृष्ण हा कोकिळ असून अर्जुन हा वसंतऋतु होता. ॥11-113॥
                        </p>
                    </div>
                </div>
                <div>
                    <div class="ovi">
                        <p>
                            नातरी चंद्रबिंब वाटोळें । देखोनि क्षीरसागर उचंबळे ।<br>तैसा दुणेंही वरी प्रेमबळें । उल्लसितु
                            जाहला ॥11-114॥
                        </p>
                    </div>
                    <div class="oviartha">
                        <p>
                            अथवा चंद्राचे गोल असलेले पूर्ण बिंब पाहून क्षीरसमुद्राला जसे भरते येते, त्याप्रमाणे प्रेमाला
                            दुपटीपेक्षा अधिक जोर येऊन श्रीकृष्ण आनंदित झाला. ॥11-114॥
                        </p>
                    </div>
                </div>
                <div>
                    <div class="ovi">
                        <p>
                            मग तिये प्रसन्नतेचेनि आटोपें । गाजोनि म्हणितलें सकृपें ।<br>पार्था देख देख अमुपें । स्वरूपें
                            माझीं ॥11-115॥
                        </p>
                    </div>
                    <div class="oviartha">
                        <p>
                            मग त्या प्रसन्नपणाच्या आवेशात गर्जना करून कृपावंत श्रीकृष्ण म्हणाले, अर्जुना पहा, पहा, ही
                            माझी अनंत स्वरूपे. ॥11-115॥
                        </p>
                    </div>
                </div>
                <div>
                    <div class="ovi">
                        <p>
                            एक विश्वरूप देखावें । ऐसा मनोरथु केला पांडवें ।<br>कीं विश्वरूपमय आघवें । करूनि घातलें
                            ॥11-116॥
                        </p>
                    </div>
                    <div class="oviartha">
                        <p>
                            ज्ञा – एकच विश्वरूप पहावे, असा मनोरथ अर्जुनाने केला इतक्यात देवाने सर्वच विश्वरूप करून
                            ठेवले. ॥11-116॥
                        </p>
                    </div>
                </div>
                <div>
                    <div class="ovi">
                        <p>
                            बाप उदार देवो अपरिमितु । याचक स्वेच्छा सदोदितु ।<br>असे सहस्रवरी देतु । सर्वस्व आपुलें
                            ॥11-117॥
                        </p>
                    </div>
                    <div class="oviartha">
                        <p>
                            धन्य श्रीकृष्ण परमात्मा ! तो अमर्याद उदार आहे. तो नेहेमी याचकांच्या इच्छेच्या सहस्रपट
                            सर्वस्व देतो. ॥11-117॥
                        </p>
                    </div>
                </div>
                <div>
                    <div class="ovi">
                        <p>
                            अहो शेषाचेहि डोळे चोरिले । वेद जयालागीं झकविले ।<br>लक्ष्मीयेही राहविलें । जिव्हार जें
                            ॥11-118॥
                        </p>
                    </div>
                    <div class="oviartha">
                        <p>
                            अहो जे दोन हजार डोळे असलेल्या शेषाच्या दृष्टीसही पडू दिले नाही, वेदांना ज्याचा पत्ता लागू
                            दिला नाही (फार काय सांगावे ?) लक्ष्मी हे भगवंताचे कुटुंब खरे, पण तिलाही जे दाखवले नाही, असे
                            जे भगवंताच्या जीवाचे गुह्य रूप विश्वरूप ॥11-118॥
                        </p>
                    </div>
                </div>
                <div>
                    <div class="ovi">
                        <p>
                            तें आतां प्रकटुनी अनेकधा । करीत विश्वरूपदर्शनाचा धांदा ।<br>बाप भाग्या अगाधा । पार्थाचिया
                            ॥11-119॥
                        </p>
                    </div>
                    <div class="oviartha">
                        <p>
                            ते विश्वरूप आता अनेक प्रकारांनी प्रगट करून देव विश्वरूप दाखवण्याचा व्यवहार करू लागले.
                            अर्जुनाच्या अपार भाग्याची धन्य आहे. ॥11-119॥
                        </p>
                    </div>
                </div>
                <div>
                    <div class="ovi">
                        <p>
                            जो जागता स्वप्नावस्थे जाये । तो जेवीं स्वप्नींचें आघवें होये ।<br>तेवीं अनंत ब्रह्मकटाह आहे
                            । आपणचि जाहला ॥11-120॥
                        </p>
                    </div>
                    <div class="oviartha">
                        <p>
                            जागा असलेला मनुष्य स्वप्नावस्थेत गेल्यावर तो जसा स्वप्नातील सर्व वस्तु आपणच बनून रहातो,
                            त्याप्रमाणे श्रीकृष्ण परमात्मा आपणच अनंत ब्रह्मांडे बनून राहिला आहे. ॥11-120॥
                        </p>
                    </div>
                </div>
            </div>
            <div id="page13" class="page-content">
                <div>
                    <div class="ovi">
                        <p>
                            ते सहसा मुद्रा सोडिली । आणि स्थूळदृष्टीची जवनिका फेडिली ।<br>किंबहुना उघडिली । योगऋद्धी
                            ॥11-121॥
                        </p>
                    </div>
                    <div class="oviartha">
                        <p>
                            श्रीकृष्णांनी तेथील विश्वरूपाचा आकार एकदम प्रगट केला आणि स्थूल दृष्टीचा पडदा फाटला (दूर
                            केला). फार काय सांगावे ? त्याने तो आकार म्हणजे आपले योगाचे वैभव प्रगट केले. ॥11-121॥
                        </p>
                    </div>
                </div>
                <div>
                    <div class="ovi">
                        <p>
                            परी हा हें देखेल कीं नाहीं । ऐसी सेचि न करी कांहीं ।<br>एकसरां म्हणतसे पाहीं । स्नेहातुर
                            ॥11-122॥
                        </p>
                    </div>
                    <div class="oviartha">
                        <p>
                            परंतु हा अर्जुन हे विश्वरूप पाहू शकेल की नाही, हे देवांनी काही लक्षातच घेतले नाही, तर
                            अर्जुनाच्या प्रेमामुळे उतावळे होऊन एकाएकी अर्जुनास ‘पहा, पहा’ असे म्हणावयास लागले. ॥11-122॥
                        </p>
                    </div>
                </div>
                <div>
                    <div class="ovi">
                        <p>
                            अर्जुना तुवां एक दावा म्हणितलें । आणि तेंचि दावूं तरी काय दाविलें ।<br>आतां देखें आघवें
                            भरिलें । माझ्याचि रूपीं ॥11-123॥
                        </p>
                    </div>
                    <div class="oviartha">
                        <p>
                            अर्जुना तू एक विश्वरूप दाखवा, असे म्हटलेस, आणि आम्ही तेच एकच विश्वरूप) दाखवले तर त्यात काय
                            मोठेसे दाखवले ? तर तू आता असे पहा की सर्व (विश्व) माझ्या स्वरूपात सामावलेले आहे. ॥11-123॥
                        </p>
                    </div>
                </div>
                <div>
                    <div class="ovi">
                        <p>
                            एकें कृशें एकें स्थूळें । एकें र्‍हस्वें एकें विशाळें ।<br>पृथुतरें सरळें । अप्रांतें एकें
                            ॥11-124॥
                        </p>
                    </div>
                    <div class="oviartha">
                        <p>
                            काही रोडकी, काही लठ्ठ, काही ठेंगू, काही प्रशस्त, काही फारच विस्तृत, सडपातळ व काही अमर्याद,
                            ॥11-124॥
                        </p>
                    </div>
                </div>
                <div>
                    <div class="ovi">
                        <p>
                            एकें अनावरें प्रांजळें । सव्यापारें एकें निश्चळें ।<br>उदासीनें स्नेहाळें । तीव्रें एकें
                            ॥11-125॥
                        </p>
                    </div>
                    <div class="oviartha">
                        <p>
                            काही न आवरणारी व काही प्रामाणिक, काही सक्रिय व निष्क्रिय, काही उदासीन, प्रेमळ, काही कडक
                            ॥11-125॥
                        </p>
                    </div>
                </div>
                <div>
                    <div class="ovi">
                        <p>
                            एके घूर्णितें सावधें । असलगें एकें अगाधें ।<br>एकें उदारें अतिबद्धें । क्रुद्धें एकें
                            ॥11-126॥
                        </p>
                    </div>
                    <div class="oviartha">
                        <p>
                            काही धुंद, काही सावध, काही उघड व काही गूढ, काही उदार, काही कृपण, आणि रागावलेली काही ॥11-126॥
                        </p>
                    </div>
                </div>
                <div>
                    <div class="ovi">
                        <p>
                            एकें शांतें सन्मदें । स्तब्धें एकें सानंदें ।<br>गर्जितें निःशब्दें । सौम्यें एकें ॥11-127॥
                        </p>
                    </div>
                    <div class="oviartha">
                        <p>
                            काही सदाचरणी, काही सदा मदोन्मत्त, काही स्तब्ध, काही आनंदित, काही गर्जना करणारी, काही
                            शब्दरहित व काही शांत ॥11-127॥
                        </p>
                    </div>
                </div>
                <div>
                    <div class="ovi">
                        <p>
                            एकें साभिलाषें विरक्तें । उन्निद्रितें एकें निद्रितें ।<br>परितुष्टें एकें आर्तें ।
                            प्रसन्नें एकें ॥11-128॥
                        </p>
                    </div>
                    <div class="oviartha">
                        <p>
                            काही आशाखॊर, आणि काही निराश, काही जागी झालेली व काही झोपलेली, काही सर्व बाजूंनी संतुष्ट,
                            काही पीडित, आणि काही प्रसन्न. ॥11-128॥
                        </p>
                    </div>
                </div>
                <div>
                    <div class="ovi">
                        <p>
                            एकें अशस्त्रें सशस्त्रें । एकें रौद्रें अतिमित्रें ।<br>भयानकें एकें पवित्रें । लयस्थें एकें
                            ॥11-129॥
                        </p>
                    </div>
                    <div class="oviartha">
                        <p>
                            काही बिनहत्यारी व काही हत्यारी, काही तामसी व काही अतिशय स्नेहाळू, व काही भयंकर, काही पवित्र
                            आणि काही समाधीत असलेली ॥11-129॥
                        </p>
                    </div>
                </div>
                <div>
                    <div class="ovi">
                        <p>
                            एकें जनलीलाविलासें । एकें पालनशीलें लालसें ।<br>एकें संहारकें सावेशें । साक्षिभूतें एकें
                            ॥11-130॥
                        </p>
                    </div>
                    <div class="oviartha">
                        <p>
                            काही उत्पन्न करण्याच्या लीलेत क्रीडा करणारी, काही पालन करण्याचा स्वभाव असलेली. काही मोठ्या
                            आवेशाने संहार करणारी, काही तटस्थ म्हणून राहिलेली, ॥11-130॥
                        </p>
                    </div>
                </div>
            </div>
            <div id="page14" class="page-content">
                <div>
                    <div class="ovi">
                        <p>
                            एवं नानाविधें परी बहुवसें । आणि दिव्यतेजप्रकाशें ।<br>तेवींचि एकएका ऐसें । वर्णेंही नव्हे
                            ॥11-131॥
                        </p>
                    </div>
                    <div class="oviartha">
                        <p>
                            याप्रमाणे अनेक प्रकारचा परंतु पुष्कळ व दिव्य तेजाने प्रकाशरूप अशी ती रूपे होती. त्याचप्रमाणे
                            वर्णाच्याही बाबतीत ती रूपे एकासारखी एक नव्हती. ॥11-131॥
                        </p>
                    </div>
                </div>
                <div>
                    <div class="ovi">
                        <p>
                            एकें तातलें साडेपंधरें । तैसीं कपिलवर्णें अपारें ।<br>एकें सर्वांगीं जैसें सेंदुरें । डवरलें
                            नभ ॥11-132॥
                        </p>
                    </div>
                    <div class="oviartha">
                        <p>
                            काही तावून काढलेल्या उत्तम सोन्यासारखी, त्याचप्रमाणे पिंगट रंग असलेली, अनंतरूपे आणि काही
                            ज्याप्रमाणे शेंदराने माखलेले आकाश असावे त्याप्रमाणे शेंदरी, ॥11-132॥
                        </p>
                    </div>
                </div>
                <div>
                    <div class="ovi">
                        <p>
                            एकें सावियाचि चुळुकीं । जैसें ब्रह्मकटाह खचिलें माणिकीं ।<br>एकें अरुणोदयासारिखीं ।
                            कुंकुमवर्णें ॥11-133॥
                        </p>
                    </div>
                    <div class="oviartha">
                        <p>
                            रत्नांनी ब्रह्मांड जडल्यामुले ते जसे चमकत असावे, तशा प्रकारची कित्येक रूपे स्वाभाविक
                            सौंदर्याने चमकणारी होती व कित्येक अरुणोदयाच्या केशरी वर्णाप्रमाणे होती. ॥11-133॥
                        </p>
                    </div>
                </div>
                <div>
                    <div class="ovi">
                        <p>
                            एकें शुद्धस्फटिकसोज्वळें । एकें इंद्रनीळसुनीळें ।<br>एकें अंजनवर्णें सकाळें । रक्तवर्णें
                            एकें ॥11-134॥
                        </p>
                    </div>
                    <div class="oviartha">
                        <p>
                            काही शुद्ध स्फटिकाप्रमाणे शुभ्र असलेली, काही इंद्रनील मण्याप्रमाणे चांगली निळी असलेली, काही
                            काजळाच्या पर्वताप्रमाणे अतिशय काळी असलेली, काही तांबड्या रंगाची, ॥11-134॥
                        </p>
                    </div>
                </div>
                <div>
                    <div class="ovi">
                        <p>
                            एकें लसत्कांचनसम पिंवळीं । एकें नवजलदश्यामळीं ।<br>एकें चांपेगौरीं केवळीं । हरितें एकें
                            ॥11-135॥
                        </p>
                    </div>
                    <div class="oviartha">
                        <p>
                            काही तेजस्वी सोन्याप्रमाने पिवळ्या रंगाची, काही नव्या मेघाप्रमाणे काळ्यासावळ्या वर्णांची,
                            काही केवल चाफ्याप्रमाणे गोरी असलेली व काही हिरव्या रंगाची ॥11-135॥
                        </p>
                    </div>
                </div>
                <div>
                    <div class="ovi">
                        <p>
                            एकें तप्तताम्रतांबडीं । एकें श्वेतचंद्र चोखडीं ।<br>ऐसीं नानावर्णें रूपडीं । देखें माझीं
                            ॥11-136॥
                        </p>
                    </div>
                    <div class="oviartha">
                        <p>
                            काही तापलेल्या तांब्यासारखी तांबडी, काही शुभ्र चंद्रासारखी शुद्ध, अशी ही माझी नाना रंगाची
                            स्वरूपे पहा. ॥11-136॥
                        </p>
                    </div>
                </div>
                <div>
                    <div class="ovi">
                        <p>
                            हे जैसे कां आनान वर्ण । तैसें आकृतींही अनारिसेपण ।<br>लाजा कंदर्प रिघाला शरण । तैसीं सुंदरें
                            एकें ॥11-137॥
                        </p>
                    </div>
                    <div class="oviartha">
                        <p>
                            हे ज्याप्रमाणे वेगवेगळे रंग आहेत, त्याप्रमाणे आकृतीही वेगवेगळ्या आहेत. कित्येक लाजेने मदनही
                            शरण येईल, अशी सुंदर आहेत. ॥11-137॥
                        </p>
                    </div>
                </div>
                <div>
                    <div class="ovi">
                        <p>
                            एकें अतिलावण्यसाकारें । एकें स्निग्धवपु मनोहरें ।<br>शृंगारश्रियेचीं भांडारें । उघडिली जैसीं
                            ॥11-138॥
                        </p>
                    </div>
                    <div class="oviartha">
                        <p>
                            काही रूपे अति सुंदर बांध्याची आहेत, काही तुळातुळित शरीराची, मनाला हरण करणारी आहेत, जणु काय
                            श्रृंगारलक्ष्मीचे भांडारखानेच उघडले आहेत अशी आहेत. ॥11-138॥
                        </p>
                    </div>
                </div>
                <div>
                    <div class="ovi">
                        <p>
                            एकें पीनावयवमांसाळें । एकें शुष्कें अति विक्राळें ।<br>एकें दीर्घकंठें विताळें । विकटें एकें
                            ॥11-139॥
                        </p>
                    </div>
                    <div class="oviartha">
                        <p>
                            काही पुष्ट अवयवाची व खूप मांस असलेली. काही वाळलेली, काही भयंकर, काही उंच मानेची, काही मोठ्या
                            टाळूची व काही हिडीस रूपाची ॥11-139॥
                        </p>
                    </div>
                </div>
                <div>
                    <div class="ovi">
                        <p>
                            एवं नानाविधाकृती । इयां पाहतां पारु नाहीं सुभद्रापती ।<br>ययांच्या एकेकीं अंगप्रांतीं । देख
                            पां जग ॥11-140॥
                        </p>
                    </div>
                    <div class="oviartha">
                        <p>
                            ह्याप्रमाणे अनेक प्रकारच्या आकृती आहेत. अर्जुना, ह्या आकृति पहावयास लागले तर त्यांना अंत
                            नाही आणि त्यांच्या एक एका शरीरभागावर तू जग पहा. ॥11-140॥
                        </p>
                    </div>
                </div>
            </div>
            <div id="page15" class="page-content">
                <div>
                    <div class="ovi">
                        <p>
                            जेथ उन्मीलन होत आहे दिठी । तेथ पसरती आदित्यांचिया सृष्टी ।<br>पुढती निमीलनीं मिठीं । देत
                            आहाती ॥11-141॥
                        </p>
                    </div>
                    <div class="oviartha">
                        <p>
                            ज्ञा – ज्या ठिकाणी (विश्वरूप भागवंताच्या) दृष्टि उघडतात, त्या ठिकाणी सूर्यांच्या सृष्ट्या
                            पसरतात व जेथे त्या दृष्ट्या मिटतात तेथे त्या सूर्यांच्या सृष्ट्या मावळतात. ॥11-141॥
                        </p>
                    </div>
                </div>
                <div>
                    <div class="ovi">
                        <p>
                            वदनींचिया वाफेसवें । होत ज्वाळामय आघवें ।<br>जेथ पावकादिक पावे । समूह वसूंचा ॥11-142॥
                        </p>
                    </div>
                    <div class="oviartha">
                        <p>
                            तोंडाच्या वाफेबरोबर सर्व ज्वालामय होते, त्या ठिकाणी अग्नि आदिकरून वसूंचा समुदाय प्राप्त
                            होतो. ॥11-142॥
                        </p>
                    </div>
                </div>
                <div>
                    <div class="ovi">
                        <p>
                            आणि भ्रूलतांचे शेवट । कोपें मिळों पाहतीं एकवट ।<br>तेथ रुद्रगणांचे संघाट । अवतरत देखें
                            ॥11-143॥
                        </p>
                    </div>
                    <div class="oviartha">
                        <p>
                            आणि भिवयांची टोके रागाने एकत्र होऊ पहातात, त्या ठिकाणी रुद्रगणांचे समुदाय उत्पन्न होतात.
                            पहा. ॥11-143॥
                        </p>
                    </div>
                </div>
                <div>
                    <div class="ovi">
                        <p>
                            पैं सौम्यतेचा बोलावा । मिती नेणिजे अश्विनौदेवां ।<br>श्रोत्रीं होती पांडवा । अनेक वायु
                            ॥11-144॥
                        </p>
                    </div>
                    <div class="oviartha">
                        <p>
                            विश्वरूपाच्या सौम्यतेच्या ओलाव्यामधे अगणित अश्विनौदेव उत्पन्न होतात आणि अर्जुना
                            विश्वरूपाच्या कानांच्या ठिकाणी अनेक वायु उत्पन्न होतात. ॥11-144॥
                        </p>
                    </div>
                </div>
                <div>
                    <div class="ovi">
                        <p>
                            यापरी एकेकाचिये लीळे । जन्मती सुरसिद्धांचीं कुळें ।<br>ऐसीं अपारें आणि विशाळें । रूपें इयें
                            पाहीं ॥11-145॥
                        </p>
                    </div>
                    <div class="oviartha">
                        <p>
                            याप्रमाणे एका एका स्वरूपाच्या सहज खेळामधे देवांचे व सिद्धांचे समुदाय उत्पन्न होतात अशी
                            अमर्याद व प्रचंड रूपे पहा. ॥11-145॥
                        </p>
                    </div>
                </div>
                <div>
                    <div class="ovi">
                        <p>
                            जयांतें सांगावया वेद बोबडे । पहावया काळाचेंही आयुष्य थोकडें ।<br>धातयाही परी न सांपडे । ठाव
                            जयांचा ॥11-146॥
                        </p>
                    </div>
                    <div class="oviartha">
                        <p>
                            ज्या स्वरूपांचे वर्णन करण्यास वेद असमर्थ आहेत, जी स्वरूपे पहावयास काळाचेही आयुष्य थोडे आहे,
                            आणि ब्रह्मदेव सर्वज्ञ खरा, पण त्यालाही ज्या स्वरूपांचा पत्ता लागत नाही ॥11-146॥
                        </p>
                    </div>
                </div>
                <div>
                    <div class="ovi">
                        <p>
                            जयांतें देवत्रयी कधीं नायके । तियें इयें प्रत्यक्ष देख अनेकें ।<br>भोगीं आश्चर्याची कवतिकें
                            । महासिद्धी ॥11-147॥
                        </p>
                    </div>
                    <div class="oviartha">
                        <p>
                            ज्या स्वरूपांना तिन्ही देव कधीही ऐकत नाहीत अशी जी जी अनेक रूपे ती तू प्रत्यक्ष पहा आणि
                            कौतुकाने आश्चर्याचे मोठे ऐश्वर्य भोग. ॥11-147॥
                        </p>
                    </div>
                </div>
                <div>
                    <div class="ovi">
                        <p>
                            इया मूर्तीचिया किरीटी । रोममूळीं देखें पां सृष्टी ।<br>सुरतरुतळवटीं । तृणांकुर जैसे ॥11-148॥
                        </p>
                    </div>
                    <div class="oviartha">
                        <p>
                            ज्ञा – अर्जुना ज्याप्रमाणे कल्पतरूच्या बुडाशी गवताचे शेकडो अंकुर असतात, त्याप्रमाणे या
                            विश्वमूर्तीच्या प्रत्येक केसाच्या बुडाशी सृष्ट्या पहा. ॥11-148॥
                        </p>
                    </div>
                </div>
                <div>
                    <div class="ovi">
                        <p>
                            चंडवाताचेनि प्रकाशें । उडत परमाणु दिसती जैसे ।<br>भ्रमत ब्रह्मकटाह तैसें । अवयवसंधीं
                            ॥11-149॥
                        </p>
                    </div>
                    <div class="oviartha">
                        <p>
                            आणि ज्याप्रमाणे वार्‍याने उडणारे परमाणू प्रकाशात दिसतात, त्याप्रमाणे विश्वरूपाच्या सांध्यात
                            अनेक ब्रह्मांडे वर खाली जातांना दिसतात. ॥11-149॥
                        </p>
                    </div>
                </div>
                <div>
                    <div class="ovi">
                        <p>
                            एथ एकैकाचिया प्रदेशीं । विश्व देख विस्तारेंशी ।<br>आणि विश्वाही परौतें मानसीं । जरी देखावें
                            वर्ते ॥11-150॥
                        </p>
                    </div>
                    <div class="oviartha">
                        <p>
                            या विश्वाच्या एका भागावर तू संपूर्ण विस्तारासह विश्व पहा आणि तुझ्या मनात जर विश्वाही पलीकडे
                            पाहावे असे वाटत असेल ॥11-150॥
                        </p>
                    </div>
                </div>
            </div>
            <div id="page16" class="page-content">
                <div>
                    <div class="ovi">
                        <p>
                            तरी इयेही विषयींचें कांहीं । एथ सर्वथा सांकडें नाहीं ।<br>सुखें आवडे तें माझिया देहीं ।
                            देखसी तूं ॥11-151॥
                        </p>
                    </div>
                    <div class="oviartha">
                        <p>
                            तर त्याविषयीही येथे मुळीच तोटा नाही. तुला वाटेल ते तू माझ्या देहाच्या ठिकाणी पहा. ॥11-151॥
                        </p>
                    </div>
                </div>
                <div>
                    <div class="ovi">
                        <p>
                            ऐसें विश्वमूर्ती तेणें । बोलिलें कारुण्यपूर्णें ।<br>तंव देखत आहे कीं नाहीं न म्हणे ।
                            निवांतुचि येरु ॥11-152॥
                        </p>
                    </div>
                    <div class="oviartha">
                        <p>
                            याप्रमाणे करुणेने पूर्ण भरलेले असे ते विश्वरूपधारी परमात्मा बोलले. तेव्हा मी विश्वरूप पहात
                            आहे की नाही असे काही न बोलता अर्जुन स्तब्धच राहिला. ॥11-152॥
                        </p>
                    </div>
                </div>
                <div>
                    <div class="ovi">
                        <p>
                            एथ कां पां हा उगला ? । म्हणौनि श्रीकृष्णें जंव पाहिला ।<br>तंव आर्तीचें लेणें लेइला । तैसाचि
                            आहे ॥11-153॥
                        </p>
                    </div>
                    <div class="oviartha">
                        <p>
                            या प्रसंगी अर्जुन स्तब्ध का राहिला आहे म्हणून कृष्णाने ज्यावेळेस त्याच्याकडे पाहिले, तेव्हा
                            तो इच्छेचा अलंकार घालून तसाच उत्कंठित असलेला असा आढळाला. ॥11-153॥
                        </p>
                    </div>
                </div>
                <div>
                    <div class="ovi">
                        <p>
                            मग म्हणें उत्कंठे वोहट न पडे । अझुनी सुखाची सोय न सांपडे ।<br>परी दाविलें तें फुडें ।
                            नाकळेचि यया ॥11-154॥
                        </p>
                    </div>
                    <div class="oviartha">
                        <p>
                            मग देव म्हणाले, अद्याप याची विश्वरूप पहाण्याची इच्छा कमी झालेली दिसत नाही व अद्याप याला
                            सुखाचा मार्ग सापडला नाही, इतकेच नाही परंतु आम्ही विश्वरूप दाखवले ते याला मुळीच आकलन होत
                            नाही. ॥11-154॥
                        </p>
                    </div>
                </div>
                <div>
                    <div class="ovi">
                        <p>
                            हे बोलोनि देवो हांसिले । हांसोनि देखणियातें म्हणितलें ।<br>आम्हीं विश्वरूप तरी दाविलें । परी
                            न देखसीच तूं ॥11-155॥
                        </p>
                    </div>
                    <div class="oviartha">
                        <p>
                            असे बोलून देव हसले व हसून अर्जुनास म्हणाले, खूप पहाणारा आहेस ! आम्ही तुला विश्वरूप तर दाखवले
                            परंतु तू ते पहात नाहीस. ॥11-155॥
                        </p>
                    </div>
                </div>
                <div>
                    <div class="ovi">
                        <p>
                            यया बोला येरें विचक्षणें । म्हणितलें हां जी कवणासी तें उणें ? ।<br>तुम्ही बकाकरवीं चांदिणें
                            । चरऊं पहा मा ॥11-156॥
                        </p>
                    </div>
                    <div class="oviartha">
                        <p>
                            या श्रीकृष्णाच्या भाषणावर दूरदर्शी अर्जुन म्हणाला, महाराज, तर हा कमीपणा कोणाला आहे ? तुम्ही
                            बगळ्याला चंद्रामृताचा उपभोग देऊ पहाता ना ? ॥11-156॥
                        </p>
                    </div>
                </div>
                <div>
                    <div class="ovi">
                        <p>
                            हां हो उटोनियां आरिसा । आंधळिया दाऊं बैसा ।<br>बहिरियापुढें हृषीकेशा । गाणीव करा ॥11-157॥
                        </p>
                    </div>
                    <div class="oviartha">
                        <p>
                            अहो महाराज, आपण आरसा घासून तो आंधळ्यास दाखवायला लागला अहात, किंवा हे श्रीकृष्णा, आपण
                            बहिर्‍यापुढे गाणे सुरू केले आहे. ॥11-157॥
                        </p>
                    </div>
                </div>
                <div>
                    <div class="ovi">
                        <p>
                            मकरंदकणाचा चारा । जाणतां घालूनि दर्दुरा ।<br>वायां धाडा शारङ्गधरा । कोपा कवणा ॥11-158॥
                        </p>
                    </div>
                    <div class="oviartha">
                        <p>
                            पुष्पांतील सुगंधी कणांचा चारा जाणून बुजून चिखल खाणार्‍या बेडकापुढे टाकून श्रीकृष्णा, वाया का
                            घालवीत अहात ? आणि मग रागावता कोणावर ? ॥11-158॥
                        </p>
                    </div>
                </div>
                <div>
                    <div class="ovi">
                        <p>
                            जें अतींद्रिय म्हणौनि व्यवस्थिलें । केवळ ज्ञानदृष्टीचिया भागा फिटलें ।<br>तें तुम्हीं
                            चर्मचक्षूंपुढें सूदलें । मी कैसेनि देखें ॥11-159॥
                        </p>
                    </div>
                    <div class="oviartha">
                        <p>
                            जे विश्वरूप इंद्रियांस प्रत्यक्ष दिसणे शक्य नाही म्हणून शास्त्रद्वारा ठरले आहे व जे केवळ
                            ज्ञानदृष्टीचाच विषय होणारे आहे, असे जे विश्वरूप ते तुम्ही माझ्या चर्मचक्षूंपुढे ठेवले तर मी
                            त्याला कसे पाहू ? ॥11-159॥
                        </p>
                    </div>
                </div>
                <div>
                    <div class="ovi">
                        <p>
                            परी हें तुमचें उणें न बोलावें । मीचि साहें तेंचि बरवें ।<br>एथ आथि म्हणितलें देवें । मानूं
                            बापा ॥11-160॥
                        </p>
                    </div>
                    <div class="oviartha">
                        <p>
                            परंतु हा तुमचा कमीपणा बोलू नये. मीच सहन करावे हे बरे. या अर्जुनाच्या बोलण्यावर देव म्हणाले,
                            होय बाबा, तू म्हणतोस ते मला मान्य आहे. ॥11-160॥
                        </p>
                    </div>
                </div>
            </div>
            <div id="page17" class="page-content">
                <div>
                    <div class="ovi">
                        <p>
                            साच विश्वरूप जरी आम्ही दावावें । तरी आधीं देखावया सामर्थ्य कीं द्यावें ।<br>परी बोलत बोलत
                            प्रेमभावें । धसाळ गेलों ॥11-161॥
                        </p>
                    </div>
                    <div class="oviartha">
                        <p>
                            खरोखरच आम्हास जर स्वरूप दाखवायचे होते, तर तुला प्रथम ते पहाण्याचे सामर्थ्य द्यावयास पाहिजे
                            होते. परंतु प्रेमामुळे बोलत बोलत विसरून गेलो. ॥11-161॥
                        </p>
                    </div>
                </div>
                <div>
                    <div class="ovi">
                        <p>
                            काय जाहलें न वाहतां भुई पेरिजे । तरी तो वेलु विलया जाइजे ।<br>तरी आतां माझें निजरूप देखिजे ।
                            तें दृष्टी देवों तुज ॥11-162॥
                        </p>
                    </div>
                    <div class="oviartha">
                        <p>
                            हे कसे झाले म्हणशील तर जमिनीची मशागत न करता तिच्यात बी पेरले आणि त्यास पाणी घातले तर तो
                            पेरण्याचा व पाणी घालण्याचा वेळ फुकट जाईल. (त्याप्रमाणे तुला विश्वरूप पाहाण्याची दृष्टी न
                            देता तुझ्यापुढे विश्वरूप मांडले तर ते मांडणे व्यर्थ जाणारच). परंतु आता माझे स्वत:चे स्वरूप
                            पहाण्यास समर्थ असणारी दृष्टि मी तुला देतो. ॥11-162॥
                        </p>
                    </div>
                </div>
                <div>
                    <div class="ovi">
                        <p>
                            मग तिया दृष्टी पांडवा । आमुचा ऐश्वर्ययोगु आघवा ।<br>देखोनियां अनुभवा । माजिवडा करीं ॥11-163॥
                        </p>
                    </div>
                    <div class="oviartha">
                        <p>
                            ज्ञा – मग अर्जुना, त्य़ा दृष्टीने आमचा सर्व ऐश्वर्ययोग पाहून त्याला अनुभावामधे घालून ठेव.
                            ॥11-163॥
                        </p>
                    </div>
                </div>
                <div>
                    <div class="ovi">
                        <p>
                            ऐसें तेणें वेदांतवेद्यें । सकळ लोक आद्यें ।<br>बोलिलें आराध्यें । जगाचेनि ॥11-164॥
                        </p>
                    </div>
                    <div class="oviartha">
                        <p>
                            वेदांताचा (उपनिषदांचा) जो जाणण्याचा विषय, सर्व लोकांचा जो मूळ पुरुष व जो सर्व जगाला पूजनीय
                            असा जो श्रीकृष्ण परमात्मा तो याप्रमाणे बोलता झाला (असे संजय म्हणाला). ॥11-164॥
                        </p>
                    </div>
                </div>
                <div>
                    <div class="ovi">
                        <p>
                            पैं कौरवकुलचक्रवर्ती । मज हाचि विस्मयो पुढतपुढती ।<br>जे श्रियेहूनि त्रिजगतीं । सदैव असे
                            कवणी ? ॥11-165॥
                        </p>
                    </div>
                    <div class="oviartha">
                        <p>
                            ज्ञा – संजय म्हणाला, हे कौरवकुळातील सार्वभौम महाराजा, मला वारंवार हेच आश्चर्य वाटते की
                            लक्ष्मीपेक्षा त्रैलोक्यामधे जास्त दैववान कोणी आहे का ? ॥11-165॥
                        </p>
                    </div>
                </div>
                <div>
                    <div class="ovi">
                        <p>
                            ना तरी खुणेचें वानावयालागीं । श्रुतीवांचूनि दावा पां जगीं ।<br>ना सेवकपण तरी आंगीं ।
                            शेषाच्याचि आथी ॥11-166॥
                        </p>
                    </div>
                    <div class="oviartha">
                        <p>
                            अथवा तत्वाची गोष्ट वर्णन करण्यात वेदांशिवाय जगात दुसरा कोण समर्थ आहे दाखवा बरे ? अथवा
                            एकनिष्ठ सेवकपण जर पाहिले तर ते एक शेषाच्याच ठिकाणी आहे. ॥11-166॥
                        </p>
                    </div>
                </div>
                <div>
                    <div class="ovi">
                        <p>
                            हां हो जयाचेनि सोसें । शिणत आठही पहार योगी जैसे ।<br>अनुसरलें गरुडाऐसें । कवण आहे ? ॥11-167॥
                        </p>
                    </div>
                    <div class="oviartha">
                        <p>
                            अहो महाराज, ज्या परमात्म्याच्या प्राप्तीच्या इच्छेने योगी जसे आठही प्रहर शिणत असतात (तसे
                            भगवंताकरता कश्ष्ट सोसणारे कोण आहेत ?) व गरुडासारखा देवास आपल्याला वाहून घेतलेला दुसरा कोण
                            आहे ? ॥11-167॥
                        </p>
                    </div>
                </div>
                <div>
                    <div class="ovi">
                        <p>
                            परी तें आघवेंचि एकीकडे ठेलें । सापें कृष्णसुख एकंदरें जाहलें ।<br>जिये दिवूनि जन्मले । पांडव
                            हे ॥11-168॥
                        </p>
                    </div>
                    <div class="oviartha">
                        <p>
                            परंतु हे सर्व एका बाजूला राहिले. प्रस्तुत ज्या दिवसापासून पांडव जन्मले, त्या दिवसापासून ते
                            श्रीकृष्णापासून भक्ताला होणारे सुख त्यांच्याच ठिकाणी एकवटले. ॥11-168॥
                        </p>
                    </div>
                </div>
                <div>
                    <div class="ovi">
                        <p>
                            परी पांचांही आंतु अर्जुना । श्रीकृष्ण सावियाचि जाहला अधीना ।<br>कामुक कां जैसा अंगना । आपैता
                            कीजे ॥11-169॥
                        </p>
                    </div>
                    <div class="oviartha">
                        <p>
                            परंतु पाचही पांडवांमधे श्रीकृष्ण हे सहजच अर्जुनाच्या स्वाधीन झाले. जसे एखाद्या विषयासक्त
                            पुरुषाला स्त्री ही आपल्या आधीन करते, ॥11-169॥
                        </p>
                    </div>
                </div>
                <div>
                    <div class="ovi">
                        <p>
                            पढविलें पाखरूं ऐसें न बोले । यापरी क्रीडामृगही तैसा न चले ।<br>कैसें दैव एथें सुरवाडलें ।
                            तें जाणों न ये ॥11-170॥
                        </p>
                    </div>
                    <div class="oviartha">
                        <p>
                            शिकवलेला पक्षीही असे बोलत नाही, याप्रमाणे करमणूकीकरता पाळालेला पशूही इतका हुकुमात रहात नाही,
                            इतके अर्जुनाच्या स्वाधीन श्रीकृष्ण झाले. या अर्जुनाच्या ठिकाणी दैव कसे भरभराटीस आले आहे ते
                            समजत नाही. ॥11-170॥
                        </p>
                    </div>
                </div>
            </div>
            <div id="page18" class="page-content">
                <div>
                    <div class="ovi">
                        <p>
                            आजि हें परब्रह्म सगळें । भोगावया सदैव याचेचि डोळे ।<br>कैसे वाचेनि हन लळे । पाळीत असे
                            ॥11-171॥
                        </p>
                    </div>
                    <div class="oviartha">
                        <p>
                            या प्रसंगी संपूर्ण ब्रह्मवस्तूचा अनुभव घेण्याचे भाग्य याच्याच दृष्टीला लाभले आहे, पहा.
                            श्रीकृष्ण अर्जुनाच्या बोलण्याचे लाड कसे पुरवत आहेत ! ॥11-171॥
                        </p>
                    </div>
                </div>
                <div>
                    <div class="ovi">
                        <p>
                            हा कोपे कीं निवांतु साहे । हा रुसे तरी बुझावीत जाये ।<br>नवल पिसें लागलें आहे । पार्थाचें
                            देवा ॥11-172॥
                        </p>
                    </div>
                    <div class="oviartha">
                        <p>
                            अर्जुन रागावला की कृष्ण निवांतपणे सहन करतात असतात. एकूण कृष्णाला अर्जुनाचे आश्चर्यकारक वेड
                            लागले आहे. ॥11-172॥
                        </p>
                    </div>
                </div>
                <div>
                    <div class="ovi">
                        <p>
                            एर्‍हवीं विषय जिणोनि जन्मले । जे शुकादिक दादुले ।<br>ते विषयोचि वानितां जाहले । भाट ययाचें
                            ॥11-173॥
                        </p>
                    </div>
                    <div class="oviartha">
                        <p>
                            सहज विचार करून पाहिले तर विषयाला जिंकून जन्मास आलेले जे शुकादिक खरे खरे पुरुष, ते भगवंताच्या
                            केवळ वैषयिक लीलांचेच वर्णन करणारे स्तुतिपाठक झाले. ॥11-173॥
                        </p>
                    </div>
                </div>
                <div>
                    <div class="ovi">
                        <p>
                            हा योगियांचें समाधिधन । कीं होऊनि ठेले पार्थाआधीन ।<br>यालागीं विस्मयो माझें मन । करीतसे
                            राया ॥11-174॥
                        </p>
                    </div>
                    <div class="oviartha">
                        <p>
                            योगी ज्याचे सुख समाधीत भोगतात, असा हा योग्यांचे समाधीत भोगण्याचे ऐश्वर्य असून तो अर्जुनाच्या
                            अगदी स्वाधीन झाला आहे. याकरता राजा धृतराष्ट्रा माझे मन आश्चर्य करते, ॥11-174॥
                        </p>
                    </div>
                </div>
                <div>
                    <div class="ovi">
                        <p>
                            तेवींचि संजय म्हणे कायसा । विस्मयो एथें कौरवेशा ।<br>श्रीकृष्णें स्वीकारिजे तया ऐसा ।
                            भाग्योदय होय ॥11-175॥
                        </p>
                    </div>
                    <div class="oviartha">
                        <p>
                            तसेच संजय म्हणतो, कौरवांच्या राजा, (धृतराष्ट्रा), याच्यात आश्चर्य ते काय ? कृष्ण ज्याचा
                            स्वीकार करतात त्य़ाचा असा भाग्योदय होतो. ॥11-175॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि तो देवांचा रावो । म्हणे पार्थाते तुज दृष्टि देवों ।<br>जया विश्वरूपाचा ठावो । देखसी
                            तूं ॥11-176॥
                        </p>
                    </div>
                    <div class="oviartha">
                        <p>
                            म्हणून ‘अर्जुना, ज्या दृष्टीने तू संपूर्ण विश्वरूप पहशील ती दृष्टी मी तुला देतो’ असा तो
                            देवांचा राजा (श्रीकृष्ण परमात्मा) म्हणाला. ॥11-176॥
                        </p>
                    </div>
                </div>
                <div>
                    <div class="ovi">
                        <p>
                            ऐसी श्रीमुखौनि अक्षरें । निघती ना जंव एकसरें ।<br>तंव अविद्येचे आंधारें । जावोंचि लागे
                            ॥11-177॥
                        </p>
                    </div>
                    <div class="oviartha">
                        <p>
                            अशी अक्षरे भागवंताच्या मुखातून निघतात न निघतात तोच अज्ञानांधकार एकदम जावयास लागला. ॥11-177॥
                        </p>
                    </div>
                </div>
                <div>
                    <div class="ovi">
                        <p>
                            तीं अक्षरें नव्हती देखा । ब्रह्मसाम्राज्यदीपिका ।<br>अर्जुनालागीं चित्कळिका । उजळलिया
                            श्रीकृष्णें ॥11-178॥
                        </p>
                    </div>
                    <div class="oviartha">
                        <p>
                            (‘तुला दिव्य दृष्टि देतो’ अशी भगवंताच्या मुखातून जी अक्षरे निघाली) ती अक्षरे नसून
                            ब्रह्मसाम्राज्याला प्रकाशित करणा‍या ज्ञानरूप ज्योतीच अर्जुनाकरता कृष्णाने उजळल्या असे समजा.
                            ॥11-178॥
                        </p>
                    </div>
                </div>
                <div>
                    <div class="ovi">
                        <p>
                            मग दिव्यचक्षुप्रकाशु प्रगटला । तया ज्ञानदृष्टी फांटा फुटला ।<br>ययापरी दाविता जाहला ।
                            ऐश्वर्य आपुलें ॥11-179॥
                        </p>
                    </div>
                    <div class="oviartha">
                        <p>
                            मग अर्जुनाच्या ठिकाणी दिव्यदृष्टि उत्पन्न झाली. व त्याच्या ज्ञानदृष्टीचे सामर्थ्य वाढले.
                            याप्रमाणे श्रीकृष्ण परमात्मा आपला ऐश्वर्ययोग दाखवता झाला. ॥11-179॥
                        </p>
                    </div>
                </div>
                <div>
                    <div class="ovi">
                        <p>
                            हे अवतार जे सकळ । ते जिये समुद्रींचे कां कल्लोळ ।<br>विश्व हें मृगजळ । जया रश्मीस्तव दिसे
                            ॥11-180॥
                        </p>
                    </div>
                    <div class="oviartha">
                        <p>
                            हे जे सर्व अवतार ते ज्या विश्वरूपरूपी समुद्रावरील लाटा आहेत आणि ज्या विश्वरूपरूपी किरणांमुळे
                            विश्व हे मृगजळ भासते ॥11-180॥
                        </p>
                    </div>
                </div>
            </div>
            <div id="page19" class="page-content">
                <div>
                    <div class="ovi">
                        <p>
                            जिये अनादिभूमिके निटे । चराचर हें चित्र उमटे ।<br>आपणपें श्रीवैकुंठें । दाविलें तया ॥11-181॥
                        </p>
                    </div>
                    <div class="oviartha">
                        <p>
                            ज्या योग्य व अनादि भूमिकेवर हे स्थावर जंगमाचे चित्र उमटते, ते आपले विश्वरूप कृष्णाने
                            अर्जुनाला (आपल्या ठिकाणी) दाखवले. ॥11-181॥
                        </p>
                    </div>
                </div>
                <div>
                    <div class="ovi">
                        <p>
                            मागां बाळपणीं येणें श्रीपती । जैं एक वेळ खादली होती माती ।<br>तैं कोपोनियां हातीं । यशोदां
                            धरिला ॥11-182॥
                        </p>
                    </div>
                    <div class="oviartha">
                        <p>
                            पूर्वी बालपणी जेव्हा एक वेळ या श्रीकृष्णाने माती खाल्ली होती, तेव्हा यशोदेने त्याला रागावून
                            हाताने धरले ॥11-182॥
                        </p>
                    </div>
                </div>
                <div>
                    <div class="ovi">
                        <p>
                            मग भेणें भेणें जैसें । मुखीं झाडा द्यावयाचेनि मिसें ।<br>चवदाही भुवनें सावकाशें । दाविलीं
                            तिये ॥11-183॥
                        </p>
                    </div>
                    <div class="oviartha">
                        <p>
                            नंतर भीत भीत जसे काही तोंडातील झाडा देण्याच्या निमित्ताने श्रीकृष्णाने यशोदेला विस्तारासह
                            चौदाही लोक आपल्या मुखात दाखवले. ॥11-183॥
                        </p>
                    </div>
                </div>
                <div>
                    <div class="ovi">
                        <p>
                            ना तरी मधुवनीं ध्रुवासि केलें । जैसें कपोल शंखें शिवतलें ।<br>आणि वेदांचियेही मतीं ठेलें ।
                            तें लागला बोलों ॥11-184॥
                        </p>
                    </div>
                    <div class="oviartha">
                        <p>
                            अथवा (तपश्चर्या करीत असतांना ध्रुवाच्या पुढे भगवान प्रगट झाल्यावर ध्रुवाच्या मनात भगवंताची
                            स्तुती करावी असे आले. पण ती कशी करावी हे त्यास कळेना. तेव्हा) मधुवनामधे ध्रुवाला भगवंतांनी
                            असे केले की आपला शंख त्याच्या गालास लावला, तेव्हा वेदांचीही बुद्धी जेथे कुंठित होते ते तो
                            बोलायला लागला. ॥11-184॥
                        </p>
                    </div>
                </div>
                <div>
                    <div class="ovi">
                        <p>
                            तैसा अनुग्रहो पैं राया । श्रीहरी केला धनंजया ।<br>आतां कवणेकडेही माया । ऐसी भाष नेणेंचि तो
                            ॥11-185॥
                        </p>
                    </div>
                    <div class="oviartha">
                        <p>
                            संजय म्हणतो, राजा धृतराष्ट्रा, श्रीकृष्णाने अर्जुनावर त्याप्रमाणे अनुग्रह केला. त्यामुळे आता
                            माया कोणीकडे आहे, ही भाषा देखील तो जाणेनासा झाला. ॥11-185॥
                        </p>
                    </div>
                </div>
                <div>
                    <div class="ovi">
                        <p>
                            एकसरें ऐश्वर्यतेजें पाहलें । तया चमत्काराचें एकार्णव जाहलें ।<br>चित्त समाजीं बुडोनि ठेलें ।
                            विस्मयाचिया ॥11-186॥
                        </p>
                    </div>
                    <div class="oviartha">
                        <p>
                            एकदम भगवंताचे स्वरूप ऐश्वर्याचे तेज प्रगट झाले. त्यामुळे जसे कल्पांताच्या वेळी जलमय होते,
                            त्याप्रमाणे अर्जुनाला त्यावेळी सर्व चमत्कारमय झाले. आणि आश्चर्याच्या गर्दीत त्याचे चित्त
                            बुडून गेले. ॥11-186॥
                        </p>
                    </div>
                </div>
                <div>
                    <div class="ovi">
                        <p>
                            जैसा आब्रह्म पूर्णोदकीं । पव्हे मार्कंडेय एकाकीं ।<br>तैसा विश्वरूप कौतुकीं । पार्थु लोळे
                            ॥11-187॥
                        </p>
                    </div>
                    <div class="oviartha">
                        <p>
                            याप्रमाणे ब्रह्मलोकापर्यंत परिपूर्ण झालेल्या उदकात एकटाच मार्कंडेय ऋषी पोहत होता,
                            त्याप्रमाणे विश्वरूपी आचर्यात अर्जुन लोळू लागला. ॥11-187॥
                        </p>
                    </div>
                </div>
                <div>
                    <div class="ovi">
                        <p>
                            म्हणे केवढें गगन एथ होतें । तें कवणें नेलें पां केउतें ।<br>तीं चराचर महाभूतें । काय जाहलीं
                            ? ॥11-188॥
                        </p>
                    </div>
                    <div class="oviartha">
                        <p>
                            अर्जुन म्हणाला, एवढे मोठे येथे आकाश होते ते कोठे कोण घेऊन गेला ? ते स्थावर जंगम पदार्थ व
                            महाभूते कोठे गेली ? ॥11-188॥
                        </p>
                    </div>
                </div>
                <div>
                    <div class="ovi">
                        <p>
                            दिशांचे ठावही हारपले । आधोर्ध्व काय नेणों जाहले ।<br>चेइलिया स्वप्न तैसे गेले । लोकाकार
                            ॥11-189॥
                        </p>
                    </div>
                    <div class="oviartha">
                        <p>
                            पूर्वादिक दिशांचे मागमूसही राहिले नाहीत. वर खाली हे कोण जाणे कोठे गेले ? जागे झाल्यावर
                            ज्याप्रमाणे स्वप्न नाहीसे होते, त्याप्रमाणे सृष्टीचा आकारही नाहीसा झाला. ॥11-189॥
                        </p>
                    </div>
                </div>
                <div>
                    <div class="ovi">
                        <p>
                            नाना सूर्यतेजप्रतापें । सचंद्र तारांगण जैसें लोपे ।<br>तैसीं गिळिलीं विश्वरूपें । प्रपंचरचना
                            ॥11-190॥
                        </p>
                    </div>
                    <div class="oviartha">
                        <p>
                            अथवा सूर्याच्या तेजाच्या सामर्थ्याने चंद्रासह सर्व नक्षत्रांचा समुदाय लोपून जातो,
                            त्याप्रमाणे ह्या विश्वरूपाने ही सृष्टीची रचना गिळून टाकली. ॥11-190॥
                        </p>
                    </div>
                </div>
            </div>
            <div id="page20" class="page-content">
                <div>
                    <div class="ovi">
                        <p>
                            तेव्हां मनासी मनपण न स्फुरे । बुद्धि आपणपें न सांवरें ।<br>इंद्रियांचे रश्मी माघारे ।
                            हृदयवरी भरले ॥11-191॥
                        </p>
                    </div>
                    <div class="oviartha">
                        <p>
                            तेव्हा मनाला मनपण स्फुरेनासे झाले. (मनाचे संकल्प विकल्प करण्याचे बंद पडले). तसेच बुद्धि आपण
                            आपल्याला सावरेनाशी झाली. (बुद्धी कोणत्याही गोष्टीविषयी निश्चय करेनाशी झाली). आणि
                            इंद्रियांच्या वृत्ति (आश्चर्यचकित होऊन) माघारी परतून हृदयात साठवल्या. (इंद्रियवृत्ती
                            अंतर्मुख झाल्या). ॥11-191॥
                        </p>
                    </div>
                </div>
                <div>
                    <div class="ovi">
                        <p>
                            तेथ ताटस्थ्या ताटस्थ्य पडिलें । टकासी टक लागले ।<br>जैसें मोहनास्त्र घातलें । विचारजातां
                            ॥11-192॥
                        </p>
                    </div>
                    <div class="oviartha">
                        <p>
                            या स्थितीत स्तब्धपणाला स्तब्धता प्राप्त झाली आणि एकाग्रतेस एकाग्रता आली. जणु काय
                            ज्ञानमात्राला मोहनास्त्रच घातले. ॥11-192॥
                        </p>
                    </div>
                </div>
                <div>
                    <div class="ovi">
                        <p>
                            तैसा विस्मितु पाहे कोडें । तंव पुढां होतें चतुर्भुज रूपडें ।<br>तेंचि नानारूप चहूंकडे ।
                            मांडोनि ठेलें ॥11-193॥
                        </p>
                    </div>
                    <div class="oviartha">
                        <p>
                            याप्रमाणे चकित होऊन कौतुकाने पाहू लागला तो पुढे चार भुजांचे स्वरूप होते तेच अनेक रूपे घेऊन
                            चारही बाजूंना नटून राहिले. ॥11-193॥
                        </p>
                    </div>
                </div>
                <div>
                    <div class="ovi">
                        <p>
                            जैसें वर्षाकाळींचे मेघौडे । कां महाप्रळयींचें तेज वाढे ।<br>तैसें आपणावीण कवणीकडे । नेदीचि
                            उरों ॥11-194॥
                        </p>
                    </div>
                    <div class="oviartha">
                        <p>
                            ज्याप्रमाणे वर्षाऋतूत येणारे मेघ किंवा महाप्रलयाच्या वेळचे तेज ही वाढून जिकडे तिकडे
                            व्यापतात, त्याप्रमाणे आपल्या स्वरूपाशिवाय (त्या विश्वरूपाने) कोणतीही बाजू शिल्लक राहू दिली
                            नाही. ॥11-194॥
                        </p>
                    </div>
                </div>
                <div>
                    <div class="ovi">
                        <p>
                            प्रथम स्वरूपसमाधान । पावोनि ठेला अर्जुन ।<br>सवेचि उघडी लोचन । तंव विश्वरूप देखें ॥11-195॥
                        </p>
                    </div>
                    <div class="oviartha">
                        <p>
                            ज्ञा – (दिलेल्या दिव्य दृष्टीने) प्रथम विश्वरूप पाहिल्याबरोबर अर्जुनाच्या इच्छेची निवृत्ती
                            झाल्यामुळे, त्याला समाधान झाले. ( व त्याने डोळे मिटून घेतले व पुन्हा) त्याच क्षणी डोळे उघडून
                            पहातो तो विश्वरूप त्याच्या दृष्टीस पडले. ॥11-195॥
                        </p>
                    </div>
                </div>
                <div>
                    <div class="ovi">
                        <p>
                            इहींचि दोहीं डोळां । पाहावें विश्वरूपा सकळा ।<br>तो श्रीकृष्णें सोहळा । पुरविला ऐसा ॥11-196॥
                        </p>
                    </div>
                    <div class="oviartha">
                        <p>
                            याच दोन्ही डोळ्यांनी सर्व विश्वरूप पहावे अशी त्याची इच्छा होती. त्या इच्छेचा लळा
                            श्रीकृष्णांनी याप्रमाणे पुरवला. ॥11-196॥
                        </p>
                    </div>
                </div>
                <div>
                    <div class="ovi">
                        <p>
                            मग तेथ सैंघ देखे वदनें । जैसी रमानायकाचीं राजभुवनें ।<br>नाना प्रगटलीं निधानें ।
                            लावण्यश्रियेचीं ॥11-197॥
                        </p>
                    </div>
                    <div class="oviartha">
                        <p>
                            मग तेथे त्याने अनेक मुखे पाहिली. ती मुखे जणु काय लक्ष्मीकांत श्रीकृष्ण यांच्या
                            राजमंदिरासारखी होती. अथवा सौंदर्यलक्ष्मीची प्रगट झालेली भांडारेच होती. ॥11-197॥
                        </p>
                    </div>
                </div>
                <div>
                    <div class="ovi">
                        <p>
                            कीं आनंदाची वनें सासिन्नलीं । जैसी सौंदर्या राणीव जोडली ।<br>तैसीं मनोहरें देखिलीं । हरीचीं
                            वक्त्रें ॥11-198॥
                        </p>
                    </div>
                    <div class="oviartha">
                        <p>
                            किंवा आनंदाचे बगीचेच बहराला आलेले किंवा जणुकाय सौंदर्याला राज्य प्राप्त झाले, तशी त्याने मन
                            हरण करणारी श्रीकृष्णाची मुखे पाहिली. ॥11-198॥
                        </p>
                    </div>
                </div>
                <div>
                    <div class="ovi">
                        <p>
                            तयांही माजीं एकैकें । सावियाचि भयानकें ।<br>काळरात्रीचीं कटकें । उठवलीं जैसीं ॥11-199॥
                        </p>
                    </div>
                    <div class="oviartha">
                        <p>
                            त्यात देखील कित्येक मुखे जणुकाय प्रळयरात्रीच्या सैन्याने उठाव केला आहे अशी सहजच भयंकर होती.
                            ॥11-199॥
                        </p>
                    </div>
                </div>
                <div>
                    <div class="ovi">
                        <p>
                            कीं मृत्यूसीचि मुखें जाहलीं । हो कां जें भयाचीं दुर्गें पन्नासिलीं ।<br>कीं महाकुंडें उघडलीं
                            । प्रळयानळाचीं ॥11-200॥
                        </p>
                    </div>
                    <div class="oviartha">
                        <p>
                            किंवा ही मृत्यूलाच तोंडे उत्पन्न झालेली आहेत अथवा जणुकाय भयाचे किल्लेच रचलेले आहेत अथवा
                            प्रळायाग्नीची महाकुंडेच उघडली आहेत ॥11-200॥
                        </p>
                    </div>
                </div>
            </div>
            <div id="page21" class="page-content">
                <div>
                    <div class="ovi">
                        <p>
                            तैसीं अद्‌भुतें भयासुरें । तेथ वदनें देखिलीं वीरें ।<br>आणिकें असाधारणें साळंकारें । सौम्यें
                            बहुतें ॥11-201॥
                        </p>
                    </div>
                    <div class="oviartha">
                        <p>
                            अशी अद्भुत मुखे व भयंकर मुखे शूर अर्जुनाने तेथे विश्वरूपात पाहिली. आणखी कितीएक निरुपम
                            अलंकारयुक्त अशी मुखे पाहिली व पुष्कळ सौम्य मुखे पाहिली. ॥11-201॥
                        </p>
                    </div>
                </div>
                <div>
                    <div class="ovi">
                        <p>
                            पैं ज्ञानदृष्टीचेनि अवलोकें । परी वदनांचा शेवटु न टके ।<br>मग लोचन तें कवतिकें । लागला पाहों
                            ॥11-202॥
                        </p>
                    </div>
                    <div class="oviartha">
                        <p>
                            अर्जुनाने ती मुखे ज्ञानदृष्टीने पाहिली, परंतु मुखांचा अंत लागेना म्हणून ती मुखे पहाणे सोडून
                            देऊन तो मग कौतुकाने विश्वरूपाचे डोळे पाहू लागला. ॥11-202॥
                        </p>
                    </div>
                </div>
                <div>
                    <div class="ovi">
                        <p>
                            तंव नानावर्णें कमळवनें । विकासिलीं तैसे अर्जुनें ।<br>डोळे देखिले पालिंगनें । आदित्यांचीं
                            ॥11-203॥
                        </p>
                    </div>
                    <div class="oviartha">
                        <p>
                            तेव्हा जणु काय अनेक रंगांच्या कमळांचे बाग प्रफुल्लित झाले आहेत तसे ते विस्तृत व तेजाने
                            सूर्याच्या समुदायासारखे असे डोळे अर्जुनाने पाहिले. ॥11-203॥
                        </p>
                    </div>
                </div>
                <div>
                    <div class="ovi">
                        <p>
                            तेथेंचि कृष्णमेघांचिया दाटी- । माजीं कल्पांत विजूंचिया स्फुटी ।<br>तैसिया वन्हि पिंगळा दिठी
                            । भ्रूभंगातळीं ॥11-204॥
                        </p>
                    </div>
                    <div class="oviartha">
                        <p>
                            डोळे पहात होता, तेथेच काळ्या मेघांच्या गर्दीत प्रलयकाळची वीज चमकावी तशा अग्नीने पिंगट
                            झालेल्या दृष्टी, चढवलेल्या भिवयांच्या खाली त्याने पाहिल्या. ॥11-204॥
                        </p>
                    </div>
                </div>
                <div>
                    <div class="ovi">
                        <p>
                            हें एकैक आश्चर्य पाहतां । तिये एकेचि रूपीं पंडुसुता ।<br>दर्शनाची अनेकता । प्रतिफळली
                            ॥11-205॥
                        </p>
                    </div>
                    <div class="oviartha">
                        <p>
                            हे एक एक आश्चर्य पहात असता अर्जुनाला त्या एकाच विश्वरूपामधे दर्शनाची अनेकता फलद्रूप झाली.
                            ॥11-205॥
                        </p>
                    </div>
                </div>
                <div>
                    <div class="ovi">
                        <p>
                            मग म्हणे चरण ते कवणेकडे । केउते मुकुट कें दोर्दंडें ।<br>ऐसी वाढविताहे कोडें । चाड देखावयाची
                            ॥11-206॥
                        </p>
                    </div>
                    <div class="oviartha">
                        <p>
                            मग अर्जुन म्हणाला, विश्वरूपाचे पाय कोणीकडे आहेत ? मुकुट कोठे आहे ? व त्या बळकट भुजा कोठे
                            आहेत ? अशी कौतुकाने तो पहाण्याची इच्छा वाढवीत आहे. ॥11-206॥
                        </p>
                    </div>
                </div>
                <div>
                    <div class="ovi">
                        <p>
                            तेथ भाग्यनिधि पार्था । कां विफलत्व होईल मनोरथा ।<br>काय पिनाकपाणीचिया भातां । वायकांडीं
                            आहाती ? ॥11-207॥
                        </p>
                    </div>
                    <div class="oviartha">
                        <p>
                            तेथे अर्जुन दैवाचा ठेवा असल्याने त्याची इच्छा व्यर्थ का होईल ? पिनाक नावाचे धनुष्य हातात
                            असलेल्या शंकरांच्या भात्यामधे निष्फळ बाण आहेत काय ? ॥11-207॥
                        </p>
                    </div>
                </div>
                <div>
                    <div class="ovi">
                        <p>
                            ना तरी चतुराननाचिये वाचे । काय आहाती लटिकिया अक्षरांचे साचे ? ।<br>म्हणौनि साद्यंतपण
                            अपारांचे । देखिलें तेणें ॥11-208॥
                        </p>
                    </div>
                    <div class="oviartha">
                        <p>
                            अथवा ब्रह्मदेवाच्या जिव्हेवर खोट्या अक्षरांचे ठसे आहेत का ? म्हणून अर्जुनाने अमर्याद
                            विश्वाचा आदि व अंत पाहिला. ॥11-208॥
                        </p>
                    </div>
                </div>
                <div>
                    <div class="ovi">
                        <p>
                            जयाची सोय वेदां नाकळे । तयाचे सकळावयव एकेचि वेळे ।<br>अर्जुनाचे दोन्ही डोळे । भोगिते जाहले
                            ॥11-209॥
                        </p>
                    </div>
                    <div class="oviartha">
                        <p>
                            ज्या विश्वरूपाचा मार्ग वेदाला कळत नाही, त्या विश्वरूपाची सर्व अंगे अर्जुनाच्या दोन्ही
                            डोळ्यात एकाच वेळेला पूर्णपणे पाहिली ॥11-209॥
                        </p>
                    </div>
                </div>
                <div>
                    <div class="ovi">
                        <p>
                            चरणौनि मुकुटवरी । देखत विश्वरूपाची थोरी ।<br>जे नाना रत्‍नव अळंकारीं । मिरवत असे ॥11-210॥
                        </p>
                    </div>
                    <div class="oviartha">
                        <p>
                            जे विश्वरूप अनेक प्रकारच्या रत्नांच्या अलंकारांनी शोभत होते, त्या विश्वरूपाचा विस्तार अर्जुन
                            पायांपासून मुकुटापर्यंत पाहू लागला. ॥11-210॥
                        </p>
                    </div>
                </div>
            </div>
            <div id="page22" class="page-content">
                <div>
                    <div class="ovi">
                        <p>
                            परब्रह्म आपुलेनि आंगें । ल्यावया आपणचि जाहला अनेगें ।<br>तियें लेणीं मी सांगें ।
                            काइसयासारिखीं ॥11-211॥
                        </p>
                    </div>
                    <div class="oviartha">
                        <p>
                            जे अनेक अलंकार देव (परब्रह्म) आपल्या अंगावर घालण्याकरता आपण बनला, ते अलंकार कशा सारखे आहेत
                            म्हणून सांगू ? ॥11-211॥
                        </p>
                    </div>
                </div>
                <div>
                    <div class="ovi">
                        <p>
                            जिये प्रभेचिये झळाळा । उजाळु चंद्रादित्यमंडळा ।<br>जे महातेजाचा जिव्हाळा । जेणें विश्व
                            प्रगटे ॥11-212॥
                        </p>
                    </div>
                    <div class="oviartha">
                        <p>
                            ज्या प्रभेच्या कांतीने चंद्रसूर्यमंडल प्रकाशित होतात व जी प्रभा महातेजाचे (प्रलयकाळाच्या
                            तेजाचे) जीवन आहे व ज्या प्रभेने विश्व दिसावयास लागते ॥11-212॥
                        </p>
                    </div>
                </div>
                <div>
                    <div class="ovi">
                        <p>
                            तो दिव्यतेज शृंगारु । कोणाचिये मतीसी होय गोचरु ।<br>देव आपणपेंचि लेइले ऐसें वीरु । देखत असे
                            ॥11-213॥
                        </p>
                    </div>
                    <div class="oviartha">
                        <p>
                            ते दिव्य तेज असलेले अलंकार कोणाच्या बुद्धीस विषय होतील ? असे दागिने देवाने स्वत:च आपल्या
                            अंगावर धारण केले आहेत असे अर्जुन पहाता झाला. ॥11-213॥
                        </p>
                    </div>
                </div>
                <div>
                    <div class="ovi">
                        <p>
                            मग तेथेंचि ज्ञानाचिया डोळां । पहात करपल्लवां जंव सरळा ।<br>तंव तोडित कल्पांतींचिया ज्वाळा ।
                            तैसीं शस्त्रें झळकत देखे ॥11-214॥
                        </p>
                    </div>
                    <div class="oviartha">
                        <p>
                            देव आपणच अवयव, आपणच दागिने, आपणच हात, आपणच शस्त्र, आपणच जीव व आपणच देह वगैरे सर्व बनले होते.
                            फार काय सांगावे ? सर्व स्थावर-जंगमात्मक विश्व देवानेच भरले आहे असे अर्जुनाने पाहिले.
                            ॥11-214॥
                        </p>
                    </div>
                </div>
                <div>
                    <div class="ovi">
                        <p>
                            आपण आंग आपण अलंकार । आपण हात आपण हतियार ।<br>आपण जीव आपण शरीर । देखें चराचर कोंदलें देवें
                            ॥11-215॥
                        </p>
                    </div>
                    <div class="oviartha">
                        <p>
                            मग तेथे (विश्वरूपात) ज्ञानदृष्टीने अर्जुन जेव्हा हाताचे सरळ पंजे पाहू लागला तेव्हा तेथे त्या
                            हाताच्या पंजात प्रलयकाळच्या अग्नीच्या ज्वाळांना तोडणारी शस्त्रे झळकत असलेली त्याने पाहिली.
                            ॥11-215॥
                        </p>
                    </div>
                </div>
                <div>
                    <div class="ovi">
                        <p>
                            जयाचिया किरणांचे निखरपणें । नक्षत्रांचे होत फुटाणे ।<br>तेजें खिरडला वन्हि म्हणे । समुद्रीं
                            रिघों ॥11-216॥
                        </p>
                    </div>
                    <div class="oviartha">
                        <p>
                            ज्यांच्या (शस्त्रांच्या) किरणांच्या प्रखरपणाने नक्षत्रांचे फुटाणे होतात, व ज्यांच्या
                            (शस्त्रांच्या) तेजाने मागे सरलेला अग्नि ‘समुद्रात प्रवेश करावा’ असे म्हणावयास लागला ॥11-216॥
                        </p>
                    </div>
                </div>
                <div>
                    <div class="ovi">
                        <p>
                            मग कालकूटकल्लोळीं कवळिलें । नाना महाविजूंचें दांग उमटलें ।<br>तैसे अपार कर देखिले ।
                            उदितायुधीं ॥11-217॥
                        </p>
                    </div>
                    <div class="oviartha">
                        <p>
                            मग काळकूट विषाच्या जणुकाय लाटाच बनल्या आहेत अथवा प्रलयकाळच्या विजेचे अरण्यच प्रगट झाले आहे
                            तसे उगारलेल्या शस्त्रांसहित अगणित हात पाहिले. ॥11-217॥
                        </p>
                    </div>
                </div>
                <div>
                    <div class="ovi">
                        <p>
                            कीं भेणें तेथूनि काढिली दिठी । मग कंठमुगुट पहातसे किरीटी ।<br>तंव सुरतरूची सृष्टी ।
                            जयांपासोनि कां जाहली ॥11-218॥
                        </p>
                    </div>
                    <div class="oviartha">
                        <p>
                            ज्ञा – त्या हातातील असंख्य शस्त्रांच्या भयाने तेथून दृष्टि काढून मग जेव्हा अर्जुन कंठ व
                            मुकुट पहावयास लागला तेव्हा कल्पतरूची सृष्टी ज्यापासून झाली (असे कंठ व मुगुट त्याला दिसले).
                            ॥11-218॥
                        </p>
                    </div>
                </div>
                <div>
                    <div class="ovi">
                        <p>
                            जिये महासिद्धींचीं मूळपीठें । शिणली कमळा जेथ वावटे ।<br>तैसीं कुसुमें अति चोखटें । तुरंबिलीं
                            देखिलीं ॥11-219॥
                        </p>
                    </div>
                    <div class="oviartha">
                        <p>
                            जी फुले महासिद्धींची मूळ स्थाने आहेत व श्रम पावलेली लक्ष्मी जेथे विश्रांती पावते अशी
                            अतिशुद्ध फुले मस्तकावर धारण केलेली त्याने पाहिली. ॥11-219॥
                        </p>
                    </div>
                </div>
                <div>
                    <div class="ovi">
                        <p>
                            मुगुटावरी स्तबक । ठायीं ठायीं पूजाबंध अनेक ।<br>कंठीं रुळताति अलौकिक । माळादंड ॥11-220॥
                        </p>
                    </div>
                    <div class="oviartha">
                        <p>
                            मुगुटावर फुलांचे घोस होते, मस्तकावर ठिकठिकाणी निरनिराळ्या पूजा बांधल्या होत्या आणि गळ्यात
                            अवर्णनीय फुलांचे हार शोभत होते. ॥11-220॥
                        </p>
                    </div>
                </div>
            </div>
            <div id="page23" class="page-content">
                <div>
                    <div class="ovi">
                        <p>
                            स्वर्गें सूर्यतेज वेढिलें । जैसें पंधरेनें मेरूतें मढिलें ।<br>तैसें नितंबावरी गाढिलें ।
                            पीतांबरु झळके ॥11-221॥
                        </p>
                    </div>
                    <div class="oviartha">
                        <p>
                            स्वर्गाने जसे सूर्यतेज वेढावे, किंवा जसे मेरुपर्वताला सोन्याने मढवावे त्याप्रमाणे कमरेच्या
                            खालच्या भागावर कसलेला पितांबर चमकत होता. ॥11-221॥
                        </p>
                    </div>
                </div>
                <div>
                    <div class="ovi">
                        <p>
                            श्रीमहादेवो कापुरें उटिला । कां कैलासु पारजें डवरिला ।<br>नाना क्षीरोदकें पांघरविला ।
                            क्षीरार्णवो जैसा ॥11-222॥
                        </p>
                    </div>
                    <div class="oviartha">
                        <p>
                            श्रीशंकराला जशी कापराची उटी लावावी अथवा कैलासास जसा पार्‍याचा लेप द्यावा अथवा क्षीरसमुद्राला
                            जसे क्षीरोदकाचे पांघरूण घालावे, ॥11-222॥
                        </p>
                    </div>
                </div>
                <div>
                    <div class="ovi">
                        <p>
                            जैसी चंद्रमयाची घडी उपलविली । मग गगनाकरवीं बुंथी घेवविली ।<br>तैसीं चंदनपिंजरी देखिली ।
                            सर्वांगीं तेणें ॥11-223॥
                        </p>
                    </div>
                    <div class="oviartha">
                        <p>
                            ज्याप्रमाणे चंद्राची घडी उकलून मग त्याचे पांघरूण आकाशाकडून घेववावे, त्याप्रमाणे पांढरोशुभ्र
                            चंदनाची उटी विश्वरूपाच्या सर्व शरीरावर त्याने पाहिली. ॥11-223॥
                        </p>
                    </div>
                </div>
                <div>
                    <div class="ovi">
                        <p>
                            जेणें स्वप्रकाशा कांतीं चढे । ब्रह्मानंदाचा निदाघु मोडे ।<br>जयाचेनि सौरभ्यें जीवित जोडे ।
                            वेदवतीये ॥11-224॥
                        </p>
                    </div>
                    <div class="oviartha">
                        <p>
                            ज्याच्या योगाने स्वरूप प्रकाशाला तेज चढते व ब्रह्मानंदाची उष्णता नाहीशी होते व ज्याच्या
                            सुवासाने पृथ्वीला जीवित म्हणजे अस्तित्व प्राप्त होते ॥11-224॥
                        </p>
                    </div>
                </div>
                <div>
                    <div class="ovi">
                        <p>
                            जयाचे निर्लेप अनुलेपु करी । जे अनंगुही सर्वांगीं धरी ।<br>तया सुगंधाची थोरी । कवण वानी ?
                            ॥11-225॥
                        </p>
                    </div>
                    <div class="oviartha">
                        <p>
                            ज्या चंदनाची उटी ब्रह्मही आपल्या अंगास लावते व मदन देखील ज्यास आपल्या अंगावर धारण करतो त्या
                            चंदनाच्या सुगंधाची थोरवी कोण वर्णन करील ? ॥11-225॥
                        </p>
                    </div>
                </div>
                <div>
                    <div class="ovi">
                        <p>
                            ऐसी एकैक शृंगारशोभा । पाहतां अर्जुन जातसें क्षोभा ।<br>तेवींचि देवो बैसला कीं उभा । का शयालु
                            हें नेणवें ॥11-226॥
                        </p>
                    </div>
                    <div class="oviartha">
                        <p>
                            अशी एक एक शृंगाराची शोभा पहात असता अर्जुन भांबावला, त्याचप्रमाणे देव बसले आहेत की उभे आहेत,
                            की निजले आहेत हे त्यास कळेना. ॥11-226॥
                        </p>
                    </div>
                </div>
                <div>
                    <div class="ovi">
                        <p>
                            बाहेर दिठी उघडोनि पाहे । तंव आघवें मूर्तिमय देखत आहे ।<br>मग आतां न पाहें म्हणौनि उगा राहे ।
                            तरी आंतुही तैसेंचि ॥11-227॥
                        </p>
                    </div>
                    <div class="oviartha">
                        <p>
                            दृष्टि उघडू्न तो बाहेर पाहू लागला, तरी सर्वच विश्वरूपमय आहे असे त्यास दिसू लागले. मग आता मी
                            काही पहाणार नाही असा निश्चय करून तो उगीच राहिला (त्याने डोळे मिटून घेतले), तरी आतही त्याला
                            तसेच विश्वरूप दिसले. ॥11-227॥
                        </p>
                    </div>
                </div>
                <div>
                    <div class="ovi">
                        <p>
                            अनावरें मुखें समोर देखे । तयाभेणें पाठीमोरा जंव ठाके ।<br>तंव तयाहीकडे श्रीमुखें । करचरण
                            तैसेचि ॥11-228॥
                        </p>
                    </div>
                    <div class="oviartha">
                        <p>
                            अर्जुन आपल्यासमोर अगणित मुखे पहात होता, त्यांच्या भयाने जेव्हा तो त्यांच्याकडे पाठ करून उभा
                            राहिला तेव्हा तिकडेही विश्वरूपाची मुखे, हात, पाय हे तसेच होते, असे त्यास दिसले. ॥11-228॥
                        </p>
                    </div>
                </div>
                <div>
                    <div class="ovi">
                        <p>
                            अहो पाहतां कीर प्रतिभासे । एथ नवलावो काय असे ? ।<br>परि न पाहतांही दिसे । चोज आइका ॥11-229॥
                        </p>
                    </div>
                    <div class="oviartha">
                        <p>
                            अहो पाहू लागले म्हणजे (खरोखर) दिसते, यात काही थोडे आश्चर्य आहे का ? परंतु हे आश्चर्य ऐका की
                            विश्वरूपाचे बाबतीत न पहात असतांना सुद्धा (डोळे मिटून घेतले असतांनाही) विश्वरूप दिसत होते.
                            ॥11-229॥
                        </p>
                    </div>
                </div>
                <div>
                    <div class="ovi">
                        <p>
                            कैसें अनुग्रहाचें करणें । पार्थाचें पाहणें आणि न पाहणें ।<br>तयाही सकट नारायणें । व्यापूनि
                            घेतलें ॥11-230॥
                        </p>
                    </div>
                    <div class="oviartha">
                        <p>
                            प्रभूच्या कृपेची करणी कशी अद्भुत आहे पहा. अर्जुनाचे पहाणे व न पहाणे हे सर्वच भगवंतांनी
                            व्यापून टाकले. ॥11-230॥
                        </p>
                    </div>
                </div>
            </div>
            <div id="page24" class="page-content">
                <div>
                    <div class="ovi">
                        <p>
                            म्हणौनि आश्चर्याच्या पुरीं एकीं । पडिला ठायेठाव थडीं ठाकी ।<br>तंव चमत्काराचिया आणिकीं ।
                            महार्णवीं पडे ॥11-231॥
                        </p>
                    </div>
                    <div class="oviartha">
                        <p>
                            म्हणून आश्चर्याच्या एका पुरात पडला असता तो तात्काळ किनारा गाठी तो आणखी दुसर्‍या चमत्काराच्या
                            मोठ्या समुद्रात पडे. ॥11-231॥
                        </p>
                    </div>
                </div>
                <div>
                    <div class="ovi">
                        <p>
                            तैसा अर्जुनु असाधारणें । आपुलिया दर्शनाचेनि विंदाणें ।<br>कवळूनि घेतला तेणें । अनंतरूपें
                            ॥11-232॥
                        </p>
                    </div>
                    <div class="oviartha">
                        <p>
                            याप्रमाणे त्य़ा अनंतरूपाने अर्जुनाला आपल्या अलौकिक दर्शनाने व्यापून टाकले. ॥11-232॥
                        </p>
                    </div>
                </div>
                <div>
                    <div class="ovi">
                        <p>
                            तो विश्वतोमुख स्वभावें । आणि तेचि दावावयालागीं पांडवें ।<br>प्रार्थिला आतां आघवें । होऊनि
                            ठेला ॥11-233॥
                        </p>
                    </div>
                    <div class="oviartha">
                        <p>
                            तो श्रीकृष्ण परमात्मा स्वाभाविक रीत्या विश्वतोमुख आहे आणि तेच त्याने (श्रीकृष्णाने) आपले
                            स्वाभाविक रूप दाखवावे म्हणून अर्जुनाने प्रार्थना केली. म्हणून आता तो (श्रीकृष्ण परमात्मा)
                            सर्व विश्वरूपाने बनून राहिला. ॥11-233॥
                        </p>
                    </div>
                </div>
                <div>
                    <div class="ovi">
                        <p>
                            आणि दीपें कां सूर्यें प्रगटे । अथवा निमुटलिया देखावेंचि खुंटे ।<br>तैसी दिठी नव्हे जे
                            वैकुंठें । दिधली आहे ॥11-234॥
                        </p>
                    </div>
                    <div class="oviartha">
                        <p>
                            आणि श्रीकृष्णाने जी दृष्टि अर्जुनास दिली ती दिव्याच्या अथवा सूर्याच्या प्रकाशाने प्रकट होईल
                            (तिला दिसेल) अथवा मिटली असता तिचे पहाण्याचेच बंद राहील, अशी नव्हती. ॥11-234॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि किरीटीसि दोहीं परी । तें देखणें देखें अंधारी ।<br>हें संजयो हस्तिनापुरीं । सांगतसे
                            राया ॥11-235॥
                        </p>
                    </div>
                    <div class="oviartha">
                        <p>
                            म्हणून अर्जुनाला दोन्ही प्रकारांनी उजेडात अथवा अंधारात म्हणजे डोळे उघडले तरी व मिटले तरी ते
                            विश्वरूप पहावेच लागले. हे संजय हस्तिनापुरात राजा धृतराष्ट्राला सांगता झाला. ॥11-235॥
                        </p>
                    </div>
                </div>
                <div>
                    <div class="ovi">
                        <p>
                            म्हणे किंबहुना अवधारिलें । पार्थें विश्वरूप देखिलें ।<br>नाना आभरणीं भरलें । विश्वतोमुख
                            ॥11-236॥
                        </p>
                    </div>
                    <div class="oviartha">
                        <p>
                            संजय म्हणतो फार काय सांगावे ? अर्जुनाने नाना अलंकारांनी भरलेले व ज्यास सर्व बाजूंनी मुखे
                            आहेत असे विश्वरूप पाहिले हे तुम्ही ऐकले काय ? ॥11-236॥
                        </p>
                    </div>
                </div>
                <div>
                    <div class="ovi">
                        <p>
                            तिये अंगप्रभेचा देवा । नवलावो काइसया ऐसा सांगावा ।<br>कल्पांतीं एकुचि मेळावा ।
                            द्वादशादित्यांचा होय ॥11-237॥
                        </p>
                    </div>
                    <div class="oviartha">
                        <p>
                            ज्ञा – धृतराष्ट्र राजा, श्रीकृष्णाच्या त्या अंगकांतीची अथवा तेजाची अपूर्वता कशासारखी होती
                            म्हणून सांगावी ? (पण काही कल्पना करता यावी म्हणून दृष्टांताने सांगण्याचा यत्न करतो).
                            प्रलयकाळी बारा सूर्यांचा जो एकच मिलाफ होतो ॥11-237॥
                        </p>
                    </div>
                </div>
                <div>
                    <div class="ovi">
                        <p>
                            तैसे ते दिव्यसूर्य सहस्रवरी । जरी उदयजती कां एकेचि अवसरीं ।<br>तर्‍ही तया तेजाची थोरी ।
                            उपमूं नये ॥11-238॥
                        </p>
                    </div>
                    <div class="oviartha">
                        <p>
                            तसे ते हजारो दिव्य सूर्य एकाच वेळेला उगवले, तरी त्या (विश्वरूपाच्या) तेजाच्या प्रभावाच्या
                            उपमेला ते येणार नाहीत. ॥11-238॥
                        </p>
                    </div>
                </div>
                <div>
                    <div class="ovi">
                        <p>
                            आघवयाचि विजूंचा मेळावा कीजे । आणि प्रळयाग्नीची सर्व सामग्री आणिजे ।<br>तेवींचि दशकुही
                            मेळविजे । महातेजांचा ॥11-239॥
                        </p>
                    </div>
                    <div class="oviartha">
                        <p>
                            सर्व विजांचा समुदाय एकत्र केला व प्रलयकाळच्या अग्नीची सर्व साहित्ये गोळा केली तसेच दहाही
                            महातेजे एकत्र मिळवली ॥11-239॥
                        </p>
                    </div>
                </div>
                <div>
                    <div class="ovi">
                        <p>
                            तर्‍ही तिये अंगप्रभेचेनि पाडें । हें तेज कांहीं कांहीं होईल थोडें ।<br>आणि तया ऐसें कीर
                            चोखडें । त्रिशुद्धी नोहे ॥11-240॥
                        </p>
                    </div>
                    <div class="oviartha">
                        <p>
                            तथापि सर्वांचे हे एकत्र केलेले तेज त्या विश्वरूपाच्या अंगकांतीच्या साम्यास काही अल्पस्वल्प
                            मानाने आले तर येईल. पण त्यासारखे शुद्ध तर खास असणार नाही. ॥11-240॥
                        </p>
                    </div>
                </div>
            </div>
                <div id="page25" class="page-content">
                    <div>
                        <div class="ovi">
                            <p>
                                ऐसें महात्म्य या श्रीहरीचें सहज । फांकतसे सर्वांगीचें तेज ।<br>तें मुनिकृपा जी मज ।
                                दृष्ट जाहलें ॥11-241॥
                            </p>
                        </div>
                        <div class="oviartha">
                            <p>
                                याप्रमाणे महात्मा जे हरी (श्रीकृष्ण), त्यांचे सर्व अंगीचे तेज स्वाभाविक रीतीने फाकत
                                होते, हे व्यासमुनींच्या कृपेने महाराज मला दिसले. ॥11-241॥
                            </p>
                        </div>
                    </div>
                    <div>
                        <div class="ovi">
                            <p>
                                आणि तिये विश्वरूपीं एकीकडे । जग आघवें आपुलेनि पवाडें ।<br>जैसे महोदधीमाजीं बुडबुडे ।
                                सिनानें दिसती ॥11-242॥
                            </p>
                        </div>
                        <div class="oviartha">
                            <p>
                                ज्ञा – आणि त्या विश्वरूपामध्ये एका बाजूला सर्व जग आपल्या विस्तारासह आहे. ज्याप्रमाणे
                                महासागरामधे बुडबुडे अलग अलग दिसतात ॥11-242॥
                            </p>
                        </div>
                    </div>
                    <div>
                        <div class="ovi">
                            <p>
                                कां आकाशीं गंधर्वनगर । भूतळीं पिपीलिका बांधे घर ।<br>नाना मेरुवरी सपूर । परमाणु बैसले
                                ॥11-243॥
                            </p>
                        </div>
                        <div class="oviartha">
                            <p>
                                अथवा आकाशामधे गंधर्वनगर (ढगांच्या आकारावर कल्पनेने कल्पिलेले शहर) भासावे किंवा जमिनीवर
                                मुंगीने घर बांधावे अथवा मेरु पर्वतावर सूक्ष्म परमाणू पसरलेले असावेत ॥11-243॥
                            </p>
                        </div>
                    </div>
                    <div>
                        <div class="ovi">
                            <p>
                                विश्व आघवेंचि तयापरी । तया देवचक्रवर्तीचिया शरीरीं ।<br>अर्जुन तिये अवसरीं । देखता जाहला
                                ॥11-244॥
                            </p>
                        </div>
                        <div class="oviartha">
                            <p>
                                त्याचप्रमाणे सर्वच विश्व देवांमधील सार्वभौमाच्या त्या शरीरामधे विश्वरूपात त्यावेळी
                                अर्जुनाने पाहिले. ॥11-244॥
                            </p>
                        </div>
                    </div>
                    <div>
                        <div class="ovi">
                            <p>
                                तेथ एक विश्व एक आपण । ऐसें अळुमाळ होतें जें दुजेपण ।<br>तेंही आटोनि गेलें अंतःकरण ।
                                विरालें सहसा ॥11-245॥
                            </p>
                        </div>
                        <div class="oviartha">
                            <p>
                                तेथे त्यावेळी) आपण विश्वाला पहाणारा एक निराळा व विश्व (पहाण्याचा विषय) एक निराळे असे
                                थोडेसे द्वैत होते तेही नाहीसे झाले. व अंत:करण एकदम (त्या विश्वरूपात) विरघळून गेले.
                                ॥11-245॥
                            </p>
                        </div>
                    </div>
                    <div>
                        <div class="ovi">
                            <p>
                                आंतु आनंदा चेइरें जाहलें । बाहेरि गात्रांचें बळ हारपोनि गेलें ।<br>आपाद पां गुंतलें ।
                                पुलकांचलें ॥11-246॥
                            </p>
                        </div>
                        <div class="oviartha">
                            <p>
                                ज्ञा – अंत:करणात ब्रह्मानंद जागृत झाला. त्यामुळे बाहेर इंद्रिये ढिली पडली आणि
                                मस्तकापासून पायांपर्यंत सर्व शरीरावर रोमांच उभे राहिले. ॥11-246॥
                            </p>
                        </div>
                    </div>
                    <div>
                        <div class="ovi">
                            <p>
                                वार्षिये प्रथमदशे । वोहळलया शैलांचें सर्वांग जैसें ।<br>विरूढे कोमलांकुरीं तैसे । रोमांच
                                जाहले ॥11-247॥
                            </p>
                        </div>
                        <div class="oviartha">
                            <p>
                                पावसाळ्याचे आरंभी पर्वताच्या अंगावरून पाणी वाहून गेल्यावर त्या पर्वताच्या सर्व अंगावर
                                जसे कोवळे गवताचे अंकूर उत्पन्न होतात, तसे अर्जुनाच्या शरीरावर रोमांच आले. ॥11-247॥
                            </p>
                        </div>
                    </div>
                    <div>
                        <div class="ovi">
                            <p>
                                शिवतला चंद्रकरीं । सोमकांतु द्रावो धरी ।<br>तैसिया स्वेदकणिका शरीरीं । दाटलिया ॥11-248॥
                            </p>
                        </div>
                        <div class="oviartha">
                            <p>
                                चंद्रकिरणांनी सपर्श केलेला चंद्रकांत मणी जसा पझरतो (त्यावर पाण्याचे बिंदू येतात)
                                त्याप्रमाणे त्याच्या (अर्जुनाच्या) सर्व अंगावर घामाचे बिंदु दाट आले. ॥11-248॥
                            </p>
                        </div>
                    </div>
                    <div>
                        <div class="ovi">
                            <p>
                                माजीं सापडलेनि अलिकुळें । जळावरी कमळकळिका जेवीं आंदोळे ।<br>तेवीं आंतुलिया सुखोर्मीचेनि
                                बळें । बाहेरि कांपे ॥11-249॥
                            </p>
                        </div>
                        <div class="oviartha">
                            <p>
                                कमळाच्या कळीमधे भुंग्याचा समुदाय सापडल्यामुळे ती कळी जशी पाण्यावर इकडून तिकडे आदळते
                                त्याप्रमाणे अंत:करणातील सुखांच्या लाटांच्या वेगाने बाहेर त्याचे सर्व अंग थरथरत होते.
                                ॥11-249॥
                            </p>
                        </div>
                    </div>
                    <div>
                        <div class="ovi">
                            <p>
                                कर्पूरकर्दळीचीं गर्भपुटें । उकलतां कापुराचेनि कोंदाटें ।<br>पुलिका गळती तेवीं थेंबुटें ।
                                नेत्रौनि पडती ॥11-250॥
                            </p>
                        </div>
                        <div class="oviartha">
                            <p>
                                कापुराच्या विपुलतेने, कापुरकेळीच्या गाभ्याची सोपटे उकलून त्यातून कसे एकामागून एक असे
                                कापराचे कण गळतात, त्याप्रमाणे त्याच्या डोळ्यातून आनंदाश्रू गळत होते. ॥11-250॥
                            </p>
                        </div>
                    </div>
                </div>
                <div id="page26" class="page-content">
                    <div>
                        <div class="ovi">
                            <p>
                                उदयलेनि सुधाकरें । जैसा भरलाचि समुद्र भरे ।<br>तैसा वेळोवेळां उर्मिभरें । उचंबळत असे
                                ॥11-251॥
                            </p>
                        </div>
                        <div class="oviartha">
                            <p>
                                याप्रमाणे अष्टसात्विक भावात देखील एकमेकांत चढाओढ लागली होती त्या स्थितीत (अर्जुनाच्या)
                                जीवाला ब्रह्मानंदाचे राज्य प्राप्त झाले. ॥11-251॥
                            </p>
                        </div>
                    </div>
                    <div>
                        <div class="ovi">
                            <p>
                                ऐसा सात्त्विकांही आठां भावां । परस्परें वर्ततसे हेवा ।<br>तेथ ब्रह्मानंदाची जीवा । राणीव
                                फावली ॥11-252॥
                            </p>
                        </div>
                        <div class="oviartha">
                            <p>
                                भरलेल्या समुद्रासच चंद्रोदयाने जशा भरत्यांवर अरत्या येतात त्याप्रमाणे आनंदाच्या लहरीच्या
                                वेगाने त्याचे अंत:करण वेळोवेळी उचंबळत होते. ॥11-252॥
                            </p>
                        </div>
                    </div>
                    <div>
                        <div class="ovi">
                            <p>
                                तैसाचि तया सुखानुभवापाठीं । केला द्वैताचा सांभाळु दिठी ।<br>मग उसासौनि किरीटी । वास
                                पाहिली ॥11-253॥
                            </p>
                        </div>
                        <div class="oviartha">
                            <p>
                                तसेच त्या सुखाच्या अनुभवानंतर कृपादृष्टीने श्रीकृष्णाने द्वैताचा सांभाळ केला (म्हणजे देव
                                व भक्त असे वेगळेपण ठेवले). म्हणून मग अर्जुनाने दीर्घ श्वासोच्छ्वास सोडून श्रीकृष्णाकडे
                                पाहिले. ॥11-253॥
                            </p>
                        </div>
                    </div>
                    <div>
                        <div class="ovi">
                            <p>
                                तेथ बैसला होता जिया सवा । तियाचिया कडे मस्तक खालविला देवा ।<br>जोडूनि करसंपुट बरवा ।
                                बोलतु असे ॥11-254॥
                            </p>
                        </div>
                        <div class="oviartha">
                            <p>
                                आपण (अर्जुन) ज्या बाजूकडे तोंड करून बसला होता, त्याच बाजूला अर्जुनाने आपले मस्तक लववून
                                देवास नमस्कार केला व आपले दोन्ही हात जोडून चांगल्या रीतीने बोलावयास लागला. ॥11-254॥
                            </p>
                        </div>
                    </div>
                    <div>
                        <div class="ovi">
                            <p>
                                म्हणे जयजयाजी स्वामी । नवल कृपा केली तुम्हीं ।<br>जें हें विश्वरूप कीं आम्हीं । प्राकृत
                                देखों ॥11-255॥
                            </p>
                        </div>
                        <div class="oviartha">
                            <p>
                                ज्ञा – अर्जुन म्हणाला, हे प्रभो, तुमचा जयजयकार असो. आम्ही सामान्य असूनही हे विश्वरूप
                                पहाण्यास समर्थ झालो, ही तुम्ही अद्भुत कृपाच केली. ॥11-255॥
                            </p>
                        </div>
                    </div>
                    <div>
                        <div class="ovi">
                            <p>
                                परि साचचि भलें केलें गोसाविया । मज परितोषु जाहला साविया ।<br>जी देखलासि जो इया ।
                                सृष्टीसी तूं आश्रयो ॥11-256॥
                            </p>
                        </div>
                        <div class="oviartha">
                            <p>
                                पण महाराज, आपण खरोखर चांगले केलेत. तू ह्या सर्व सृष्टीला आश्रय आहेस असे पाहिले आणि सहजच
                                मला सामाधान वाटले. ॥11-256॥
                            </p>
                        </div>
                    </div>
                    <div>
                        <div class="ovi">
                            <p>
                                देवा मंदराचेनि अंगलगें । ठायीं ठायीं श्वापदांचीं दांगें ।<br>तैसीं इयें तुझ्या देहीं
                                अनेगें । देखतसें भुवनें ॥11-257॥
                            </p>
                        </div>
                        <div class="oviartha">
                            <p>
                                देवा, मंदरपर्वताच्या आश्रयाने ज्याप्रमाणे ठिकठिकाणी हिंस्र पशूंची अरण्ये असतात,
                                त्याप्रमाणे ह्या तुझ्या शरीरावर मी अनंत लोक पहात आहे. ॥11-257॥
                            </p>
                        </div>
                    </div>
                    <div>
                        <div class="ovi">
                            <p>
                                अहो आकाशाचिये खोळे । दिसती ग्रहगणांचीं कुळें ।<br>कां महावृक्षीं अविसाळें । पक्षिजातीचीं
                                ॥11-258॥
                            </p>
                        </div>
                        <div class="oviartha">
                            <p>
                                महाराज, आकाशाच्या खोळेत ग्रहसमुदायांचे मेळे दिसतात किंवा विस्तीर्ण वृक्षांवर अनेक
                                पक्ष्यांची घरटी असावीत ॥11-258॥
                            </p>
                        </div>
                    </div>
                    <div>
                        <div class="ovi">
                            <p>
                                तयापरी श्रीहरी । तुझिया विश्वात्मकीं इये शरीरीं ।<br>स्वर्गु देखतसें अवधारीं ।
                                सुरगणेंसीं ॥11-259॥
                            </p>
                        </div>
                        <div class="oviartha">
                            <p>
                                हे श्रीहरी, ऐक. त्याप्रमाणे तुझ्या ह्या विश्वरूप शरीराचे ठिकाणी देवसमुदायासह मला स्वर्ग
                                दिसत आहे. ॥11-259॥
                            </p>
                        </div>
                    </div>
                    <div>
                        <div class="ovi">
                            <p>
                                प्रभु महाभूतांचें पंचक । येथ देखत आहे अनेक ।<br>आणि भूतग्राम एकेक । भूतसृष्टीचें
                                ॥11-260॥
                            </p>
                        </div>
                        <div class="oviartha">
                            <p>
                                महाराज, आपल्या स्वरूपाच्या ठिकाणी पंचमहाभूतांच्या अनेक पंचकड्या मी पहात आहे. ॥11-260॥
                            </p>
                        </div>
                    </div>

                </div>
                <div id="page27" class="page-content">
                    <div>
                        <div class="ovi">
                            <p>
                                जी सत्यलोकु तुजमाजीं आहे । देखिला चतुराननु हा नोहे ? ।<br>आणि येरीकडे जंव पाहें । तंव
                                कैलासुही दिसे ॥11-261॥
                            </p>
                        </div>
                        <div class="oviartha">
                            <p>
                                महाराज, सत्यलोक तुमच्या विश्वरूपात आहे. हा पाहिला, हा ब्रह्मदेव नव्हे काय ? आणि दुसरीकडे
                                पहातो तो कैलासही दिसतो. ॥11-261॥
                            </p>
                        </div>
                    </div>
                    <div>
                        <div class="ovi">
                            <p>
                                श्रीमहादेव भवानियेशीं । तुझ्या दिसतसे एके अंशीं ।<br>आणि तूंतेंही गा हृषीकेशी । तुजमाजीं
                                देखे ॥11-262॥
                            </p>
                        </div>
                        <div class="oviartha">
                            <p>
                                पार्वतीसहित श्रीशंकर तुझ्या एका भागात दिसत आहेत. आणि हे श्रीकृष्णा, तुलादेखील तुझ्या या
                                विश्वरूपामधे मी पहात आहे. ॥11-262॥
                            </p>
                        </div>
                    </div>
                    <div>
                        <div class="ovi">
                            <p>
                                पैं कश्यपादि ऋषिकुळें । इयें तुझिया स्वरूपीं सकळें ।<br>देखतसें पाताळें । पन्नगेंशीं
                                ॥11-263॥
                            </p>
                        </div>
                        <div class="oviartha">
                            <p>
                                कश्यपादि ऋषींचे समुदाय, हे सर्व तुझ्या स्वरूपात दृष्टीस पडतात. त्याचप्रमाणे सर्पासह
                                सातही पाताळे तुझ्या स्वरूपात दृष्टीस पडत आहेत. ॥11-263॥
                            </p>
                        </div>
                    </div>
                    <div>
                        <div class="ovi">
                            <p>
                                किंबहुना त्रैलोक्यपती । तुझिया एकेकाचि अवयवाचिये भिंती ।<br>इयें चतुर्दशभुवनें
                                चित्राकृती । अंकुरलीं जाणों ॥11-264॥
                            </p>
                        </div>
                        <div class="oviartha">
                            <p>
                                फार काय सांगावे ? हे त्रैलोक्याच्या राजा श्रीकृष्णा, तुझ्या शरीरावरील एक एक भाग हीच कोणी
                                भिंत, तीवर हे चौदा लोक चित्राच्या आकृतीप्रमाणे स्पष्ट झालेले आहेत असे वाटते. ॥11-264॥
                            </p>
                        </div>
                    </div>
                    <div>
                        <div class="ovi">
                            <p>
                                आणि तेथिंचे जे जे लोक । ते चित्ररचना जी अनेक ।<br>ऐसें देखतसे अलोकिक । गांभीर्य तुझें
                                ॥11-265॥
                            </p>
                        </div>
                        <div class="oviartha">
                            <p>
                                आणि त्या लोकातील जे जे तीच वेगवेगळी चितारलेली चित्रे होत. याप्रमाणे तुझी अलौकिक गंभीरता
                                दृष्टीस पडत आहे. ॥11-265॥
                            </p>
                        </div>
                    </div>
                    <div>
                        <div class="ovi">
                            <p>
                                त्या दिव्यचक्षूंचेनि पैसें । चहुंकडे जंव पाहात असें ।<br>तंव दोर्दंडीं कां जैसें । आकाश
                                कोंभैलें ॥11-266॥
                            </p>
                        </div>
                        <div class="oviartha">
                            <p>
                                ज्ञा – त्या दिव्य दृष्टीच्या बलाने मी जो चहुकडे पहात आहे, तो बळकट भुजांच्या ठिकाणी आकाश
                                उत्पन्न झालेसे दिसते. ॥11-266॥
                            </p>
                        </div>
                    </div>
                    <div>
                        <div class="ovi">
                            <p>
                                तैसे एकचि निरंतर । देवा देखत असें तुझे कर ।<br>करीत आघवेचि व्यापार । एकेचि काळीं
                                ॥11-267॥
                            </p>
                        </div>
                        <div class="oviartha">
                            <p>
                                त्याचप्रमाणे देवा, एकटे तुझे हातच एका वेळी सर्व व्यापार निरंतर करत आहेत असे मी पहातो.
                                ॥11-267॥
                            </p>
                        </div>
                    </div>
                    <div>
                        <div class="ovi">
                            <p>
                                मग महाशून्याचेनि पैसारें । उघडलीं ब्रह्मकटाहाचीं भांडारें ।<br>तैसीं देखतसें अपारें ।
                                उदरें तुझीं ॥11-268॥
                            </p>
                        </div>
                        <div class="oviartha">
                            <p>
                                मग ब्रह्माच्या विस्ताराने जशी काही ब्रह्मांडाची भांडारेच उघडावीत तशी अमर्याद तुझी पोटे
                                पहातो. ॥11-268॥
                            </p>
                        </div>
                    </div>
                    <div>
                        <div class="ovi">
                            <p>
                                जी सहस्रशीर्षयाचें देखिलें । कोडीवरी होताति एकीवेळें ।<br>कीं परब्रह्मचि वदनफळें ।
                                मोडोनि आलें ॥11-269॥
                            </p>
                        </div>
                        <div class="oviartha">
                            <p>
                                महाराज, आपली हजारो मस्तके आहेत (असे जे श्रुतीने वर्णन केले आहे) त्याचा अनुभव या
                                विश्वरूपात एकाच वेळी कोटीपेक्षाही अधिक वेळा घेतला. अथवा परब्रह्मच मूखरूपी फळांनी दाट
                                भरून आले असे दिसते. ॥11-269॥
                            </p>
                        </div>
                    </div>
                    <div>
                        <div class="ovi">
                            <p>
                                तैसीं वक्त्रें जी जेउतीं तेउतीं । तुझीं देखितसे विश्वमूर्ती ।<br>आणि तयाचिपरी
                                नेत्रपंक्ती । अनेका सैंघ ॥11-270॥
                            </p>
                        </div>
                        <div class="oviartha">
                            <p>
                                त्याचप्रमाणे हे विश्वरूपी परमेश्वरा (श्रीकृष्णा) मी जिकडे तिकडे तुझी तोंडे पहात आहे आणि
                                त्याचप्रमाणे डोळ्यांच्याही अनेक पंक्तीच्या पंक्ती जिकडे तिकडे पहात आहे. ॥11-270॥
                            </p>
                        </div>
                    </div>
                </div>
                <div id="page28" class="page-content">
                    <div>
                        <div class="ovi">
                            <p>
                                हें असो स्वर्ग पाताळ । कीं भूमी दिशा अंतराळ ।<br>हे विवक्षा ठेली सकळ । मूर्तिमय देखतसें
                                ॥11-271॥
                            </p>
                        </div>
                        <div class="oviartha">
                            <p>
                                हे असो. हा स्वर्ग, हे पाताळ, किंवा ही पृथ्वी व ह्या दिशा व हे आकाश असे बोलण्याची सोयच
                                राहिली नाही. सर्वही विश्वरूपाने भरलेले मी पहात आहे. ॥11-271॥
                            </p>
                        </div>
                    </div>
                    <div>
                        <div class="ovi">
                            <p>
                                हें तुजवीण एकादियाकडे । परमाणूहि एतुला कोडें ।<br>अवकाशु पाहतसें परि न सांपडे । ऐसें
                                व्यापिलें तुवां ॥11-272॥
                            </p>
                        </div>
                        <div class="oviartha">
                            <p>
                                तुझ्याशिवाय एकाद्याकडे परमाणूएवढी तरी जागा सापडेल म्हणून मी कौतुकाने शोधित आहे, पण सापडत
                                नाही. असे तू सर्वत्र व्यापले आहेस. ॥11-272॥
                            </p>
                        </div>
                    </div>
                    <div>
                        <div class="ovi">
                            <p>
                                इये नानापरी अपरिमितें । जेतुलीं साठविलीं होतीं महाभूतें ।<br>तेतुलाहि पवाडु तुवां अनंतें
                                । कोंदला देखतसें ॥11-273॥
                            </p>
                        </div>
                        <div class="oviartha">
                            <p>
                                या नाना प्रकारच्या प्राण्यांसहित जितकी महाभूते साठवली होती, तितकाही विस्तार तू जो अनंत
                                त्या तुझ्याकडून पूर्ण भरलेला मी पहात आहे. ॥11-273॥
                            </p>
                        </div>
                    </div>
                    <div>
                        <div class="ovi">
                            <p>
                                ऐसा कवणें ठायाहूनि तूं आलासी । एथ बैसलासि कीं उभा आहासि ।<br>आणि कवणिये मायेचिये पोटीं
                                होतासी । तुझें ठाण केवढें ॥11-274॥
                            </p>
                        </div>
                        <div class="oviartha">
                            <p>
                                असा तू कोणत्या ठिकाणाहून आलास ? तू येथे बसलेला आहेस की उभा आहेस ? आणि तू कोणत्या आईच्या
                                पोटी होतास ? तुझी आकृती तरी केवढी आहे ? ॥11-274॥
                            </p>
                        </div>
                    </div>
                    <div>
                        <div class="ovi">
                            <p>
                                तुझें रूप वय कैसें । तुजपैलीकडे काय असे ।<br>तूं काइसयावरी आहासि ऐसें । पाहिलें मियां
                                ॥11-275॥
                            </p>
                        </div>
                        <div class="oviartha">
                            <p>
                                तुझे रूप कसे, वय किती, तुझ्या पलीकडे काय आहे ? आणि तू कशावर बसलेला आहेस ? असे जेव्हा मी
                                पाहू लागलो ॥11-275॥
                            </p>
                        </div>
                    </div>
                    <div>
                        <div class="ovi">
                            <p>
                                तंव देखिलें जी आघवेंचि । तरि आतां तुज ठावो तूंचि ।<br>तूं कवणाचा नव्हेसि ऐसाचि । अनादि
                                आयता ॥11-276॥
                            </p>
                        </div>
                        <div class="oviartha">
                            <p>
                                तेव्हा महाराज, हे मी सर्वच विचार करून पाहिले. तर आता देवा तुझे ठिकाण तूच आहेस. तू कोणाचा
                                नाहीस, तर तू अनादी व स्वत:सिद्ध असाच आहेस. ॥11-276॥
                            </p>
                        </div>
                    </div>
                    <div>
                        <div class="ovi">
                            <p>
                                तूं उभा ना बैठा । दिघडु ना खुजटा ।<br>तुज तळीं वरी वैकुंठा । तूंचि आहासी ॥11-277॥
                            </p>
                        </div>
                        <div class="oviartha">
                            <p>
                                तू उभा नाहीस, अथवा बसलेला नाहीस. तू उंच नाहीस अथवा ठेंगणा नाहीस. देवा, तुझ्या खाली व
                                तुझ्यावर तूच आहेस. ॥11-277॥
                            </p>
                        </div>
                    </div>
                    <div>
                        <div class="ovi">
                            <p>
                                तूं रूपें आपणयांचि ऐसा । देवा तुझी तूंचि वयसा ।<br>पाठीं पोट परेशा । तुझें तूं गा
                                ॥11-278॥
                            </p>
                        </div>
                        <div class="oviartha">
                            <p>
                                तू रूपाने आपल्यासारखाच आहेस. देवा, तुझे वय तूच आहेस व हे मायेच्या मालका श्रीकृष्णा, तुझी
                                पाठ व पोट तूच आहेस. ॥11-278॥
                            </p>
                        </div>
                    </div>
                    <div>
                        <div class="ovi">
                            <p>
                                किंबहुना आतां । तुझें तूंचि आघवें अनंता ।<br>हें पुढत पुढती पाहतां । देखिलें मियां
                                ॥11-279॥
                            </p>
                        </div>
                        <div class="oviartha">
                            <p>
                                आता फार काय सांगावे ? हे अनंता, तुझे सर्व तूच आहेस, मी वारंवार विचार केल्यावर हेच मला
                                कळले. ॥11-279॥
                            </p>
                        </div>
                    </div>
                    <div>
                        <div class="ovi">
                            <p>
                                परि या तुझिया रूपाआंतु । जी उणीव एक असे देखतु ।<br>जे आदि मध्य अंतु । तिन्हीं नाहीं
                                ॥11-280॥
                            </p>
                        </div>
                        <div class="oviartha">
                            <p>
                                परंतु या तुझ्या रूपात जो एक कमीपणा मी पहात आहे, तो हा की अमूक ठिकाणी तुझा आरंभ झाला व
                                अमूक ठिकाणी तुझा मध्य आहे अमूक ठिकाणी तुझा शेवट आहे, असे पाहू लागले असता हे तिन्ही
                                तुझ्या ठिकाणी नाहीत. ॥11-280॥
                            </p>
                        </div>
                    </div>
                </div>
                <div id="page29" class="page-content">
                    <div>
                        <div class="ovi">
                            <p>
                                एर्‍हवीं गिंवसिलें आघवां ठायीं । परि सोय न लाहेचि कहीं ।<br>म्हणौनि त्रिशुद्धी हे नाहीं
                                । तिन्ही एथ ॥11-281॥
                            </p>
                        </div>
                        <div class="oviartha">
                            <p>
                                खरे म्हटले तर तुझ्या विश्वरूपी मी हे (आदि, मध्य व अंत) सर्व ठिकाणी शोधले पण त्यांचा
                                कोठेच पत्ता लागत नाही. म्हणून तुझ्या स्वरूपी हे तिन्ही निश्चयेकरून नाहीत. ॥11-281॥
                            </p>
                        </div>
                    </div>
                    <div>
                        <div class="ovi">
                            <p>
                                एवं आदिमध्यांतरहिता । तूं विश्वेश्वरा अपरिमिता ।<br>देखिलासि जी तत्त्वतां । विश्वरूपा
                                ॥11-282॥
                            </p>
                        </div>
                        <div class="oviartha">
                            <p>
                                हे आरंभ मध्य व शेवट नसलेल्या अमर्याद त्रैलोक्यनायका, विश्वरूपा (श्रीकृष्णा) मी याप्रमाणे
                                तुला खरोखरच पाहिले. ॥11-282॥
                            </p>
                        </div>
                    </div>
                    <div>
                        <div class="ovi">
                            <p>
                                तुज महामूर्तीचिया आंगी । उमटलिया पृथक् मूर्ती अनेगी ।<br>लेइलासी वानेपरींची आंगीं । ऐसा
                                आवडतु आहासी ॥11-283॥
                            </p>
                        </div>
                        <div class="oviartha">
                            <p>
                                तू जो विश्वरूप, त्या तुझ्या शरीरावर अनेक निरनिराळ्या मूर्ती उमटल्या आहेत. म्हणून नाना
                                प्रकारची वस्त्रे अंगावर तू धारण केली आहेस असे वाटते. ॥11-283॥
                            </p>
                        </div>
                    </div>
                    <div>
                        <div class="ovi">
                            <p>
                                नाना पृथक् मूर्ती तिया द्रुमवल्ली । तुझिया स्वरूपमहाचळीं ।<br>दिव्यालंकार फुलीं फळीं ।
                                सासिन्नलिया ॥11-284॥
                            </p>
                        </div>
                        <div class="oviartha">
                            <p>
                                अथवा दिव्य अलंकारर्प फळाफुलांनी अगदी दाट भरून आलेल्या, अशा या अनेक प्रकारच्या मूर्तिरूप
                                वृक्षवेली, तुझ्या या विश्वरूप महापर्वतावर उत्पन्न झालेल्या आहेत. ॥11-284॥
                            </p>
                        </div>
                    </div>
                    <div>
                        <div class="ovi">
                            <p>
                                हो कां जे महोदधीं तूं देवा । जाहलासि तरंगमूर्ती हेलावा ।<br>कीं तूं एक वृक्षु बरवा ।
                                मूर्तिफळीं फळलासी ॥11-285॥
                            </p>
                        </div>
                        <div class="oviartha">
                            <p>
                                अथवा हे परमेश्वरा, तुझ्या स्वरूपावर दिसणार्‍या मूर्तिरूपी लाटांनी उसळणारा असा तू मोठा
                                समुद्र आहेस किंवा तू एक चांगला वृक्ष असून मूर्तिरूपी फळांनी फळभारास आला आहेस. ॥11-285॥
                            </p>
                        </div>
                    </div>
                    <div>
                        <div class="ovi">
                            <p>
                                जी भूतीं भूतळ मांडिलें । जैसें नक्षत्रीं गगन गुढलें ।<br>तैसें मूर्तिमय भरलें । देखतसें
                                तुझें रूप ॥11-286॥
                            </p>
                        </div>
                        <div class="oviartha">
                            <p>
                                महाराज, प्राण्यांनी जसा पृथ्वीचा पृष्ठभाग व्यापला आहे, किंवा आकाश जसे नक्षत्रांनी
                                व्यापलेले आहे, त्याप्रमाणे तुझे स्वरूप मूर्तींनी भरलेले आहे असे मी पहातो. ॥11-286॥
                            </p>
                        </div>
                    </div>
                    <div>
                        <div class="ovi">
                            <p>
                                जी एकेकीच्या अंगप्रांतीं । होय जाय हें त्रिजगती ।<br>एवढियाही तुझ्या आंगीं मूर्ती । कीं
                                रोमा जालिया ॥11-287॥
                            </p>
                        </div>
                        <div class="oviartha">
                            <p>
                                महाराज, एक एका मूर्तीच्या अंगप्रदेशात हे त्रैलोक्य उत्पन्न होत आहे व लयाला जात आहे. अशा
                                प्रचंड मूर्ती असूनही त्या तुझ्या (विश्वरूपाच्या) शरीराच्या रोमाच्या ठिकाणी झाल्या आहेत.
                                ॥11-287॥
                            </p>
                        </div>
                    </div>
                    <div>
                        <div class="ovi">
                            <p>
                                ऐसा पवाडु मांडूनि विश्वाचा । तूं कवण पां एथ कोणाचा ।<br>हें पाहिलें तंव आमुचा । सारथी
                                तोचि तूं ॥11-288॥
                            </p>
                        </div>
                        <div class="oviartha">
                            <p>
                                असा विश्वाचा पसारा मांडून येथे तू कोण ? तू कसा ? असा विचार करून पाहिले असता आमचा जो
                                सारथी तोच तू आहेस. ॥11-288॥
                            </p>
                        </div>
                    </div>
                    <div>
                        <div class="ovi">
                            <p>
                                तरी मज पाहतां मुकुंदा । तूं ऐसाचि व्यापकु सर्वदा ।<br>मग भक्तानुग्रहें तया मुग्धा ।
                                रूपातें धरिसी ॥11-289॥
                            </p>
                        </div>
                        <div class="oviartha">
                            <p>
                                तर श्रीकृष्णा, विचार करून पाहिले तर मला असे वाटते की तू नेहेमी असाच व्यापक रूपाने असतोस,
                                पण भक्तावर कृपा करण्याकरता तू सुंदर सगुण अवतार घेतोस. ॥11-289॥
                            </p>
                        </div>
                    </div>
                    <div>
                        <div class="ovi">
                            <p>
                                कैसें चहूं भुजांचें सांवळें । पाहतां वोल्हावती मन डोळे ।<br>खेंव देऊं जाइजे तरी आकळे ।
                                दोहींचि बाहीं ॥11-290॥
                            </p>
                        </div>
                        <div class="oviartha">
                            <p>
                                तुझे श्यामसुंदर चतुर्भुज रूप कसे आहे की ज्याला पाहिले असता मन व डोळे शांत होतात व आलिंगन
                                द्यावयास लागले तर दोन्ही हातांमधे कवटाळले जाते. ॥11-290॥
                            </p>
                        </div>
                    </div>
                </div>
                <div id="page30" class="page-content">
                    <div>
                        <div class="ovi">
                            <p>
                                ऐसी मूर्ति कोडिसवाणी कृपा । करूनि होसी ना विश्वरूपा ।<br>कीं अमुचियाचि दिठी सलेपा । जें
                                सामान्यत्वें देखिती ॥11-291॥
                            </p>
                        </div>
                        <div class="oviartha">
                            <p>
                                हे विश्वरूपा देवा, तुम्ही भक्तांवर कृपा करून असे सुंदर रूप बनवता. परंतु आमच्याच दृष्टि
                                मलीन आहेत, म्हणून त्या तुमच्या सगुण मूर्तीला सामान्यत्वाने पहातात, ॥11-291॥
                            </p>
                        </div>
                    </div>
                    <div>
                        <div class="ovi">
                            <p>
                                तरी आतां दिठीचा विटाळु गेला । तुवां सहजें दिव्यचक्षू केला ।<br>म्हणौनि यथारूपें देखवला ।
                                महिमा तुझा ॥11-292॥
                            </p>
                        </div>
                        <div class="oviartha">
                            <p>
                                तर आता तो दृष्टीचा दोष दूर झाला (कारण तू लीलेन मला ज्ञानदृष्टिवान बनवलेस. आणि म्हणूनच
                                तुझा मोठेपणा जसा आहे तसा मी पाहू शकलो. ॥11-292॥
                            </p>
                        </div>
                    </div>
                    <div>
                        <div class="ovi">
                            <p>
                                परी मकरतुंडामागिलेकडे । तोचि होतासि तूं एवढें ।<br>रूप जाहलासि हें फुडें । वोळखिलें
                                मियां ॥11-293॥
                            </p>
                        </div>
                        <div class="oviartha">
                            <p>
                                परंतु मकरतुंडाच्या मागल्या बाजूला जो तू बसलेला होतास तोच तू एवढे विश्वरूप बनला आहेस हे
                                मी पक्के जाणले. ॥11-293॥
                            </p>
                        </div>
                    </div>
                    <div>
                        <div class="ovi">
                            <p>
                                किरीटिनं गदिनं चक्रिणं च तेजोराशिं सर्वतो दीप्तिमन्तम् ।पश्यामि त्वां दुर्निरीक्ष्यं
                                समन्ताद्दीप्तानलार्कद्युतिमप्रमेयम् ॥11-294॥
                            </p>
                        </div>
                        <div class="oviartha">
                            <p>
                                मुकुट, गदा व सुदर्शन चक्र धारण करणारा, तेजाची राशी, सर्वत्र प्रभायुक्त, ज्याच्याकडे
                                एकसारखे पहाणे देखील अशक्य आहे असा दीप्तिमान् अग्नी, सूर्य यांच्या प्रभेसारखी ज्याची
                                प्रभा समन्ताद्भागी पसरलेली आहे असा व अमर्याद असा तुला मी पहात आहे. ॥11-294॥
                            </p>
                        </div>
                    </div>
                    <div>
                        <div class="ovi">
                            <p>
                                नोहे तोचि हा शिरीं ? । मुकुट लेइलासि श्रीहरी ।<br>परी आतांचें तेज आणि थोरी । नवल कीं बहु
                                हें ॥11-295॥
                            </p>
                        </div>
                        <div class="oviartha">
                            <p>
                                ज्ञा – हे श्रीकृष्णा, तोच हा मुगुट आपल्या मस्तकावर धारण केला आहेस, नाही का ? परंतु
                                त्याचे आताचे तेज आणि मोठेपणा हे काही मोठे विलक्षण आहेत. ॥11-295॥
                            </p>
                        </div>
                    </div>
                    <div>
                        <div class="ovi">
                            <p>
                                तेंचि हें वरिलियेचि हातीं । चक्र परिजितया आयती ।<br>सांवरितासि विश्वमूर्ती । ते न मोडे
                                खूण ॥11-296॥
                            </p>
                        </div>
                        <div class="oviartha">
                            <p>
                                हे विश्वमूर्ति देवा, तेच हे चक्र वरच्या हातात फिरवण्याच्या तयारीने तू सावरून धरीत आहेस,
                                ती खूण नाहीशी झाली नाही. ॥11-296॥
                            </p>
                        </div>
                    </div>
                    <div>
                        <div class="ovi">
                            <p>
                                येरीकडे तेचि हे नोहे गदा । आणि तळिलिया दोनी भुजा निरायुधा ।<br>वागोरे सांवरावया गोविंदा
                                । संसरिलिया ॥11-297॥
                            </p>
                        </div>
                        <div class="oviartha">
                            <p>
                                आणि दुसर्‍या हातात असलेली तीच ही गदा नव्हे काय ? आणि चक्र व गदा घेतलेल्या दोन्ही
                                हातांच्या खालचे हात शस्त्रावाचून असून तेही श्रीकृष्णा घोड्यांचे लगाम सावरून धरण्याकरता
                                सरसावले नाहीत काय ? ॥11-297॥
                            </p>
                        </div>
                    </div>
                    <div>
                        <div class="ovi">
                            <p>
                                आणि तेणेंचि वेगें सहसा । माझिया मनोरथासरिसा ।<br>जाहलासि विश्वरूपा विश्वेशा । म्हणौनि
                                जाणें ॥11-298॥
                            </p>
                        </div>
                        <div class="oviartha">
                            <p>
                                आणि त्याच आवेशाने मी आपली इच्छा प्रदर्शित केल्याबरोबर, परमेश्वरा, तू एकाएकी विश्वरूप
                                झालास असे मी जाणतो. ॥11-298॥
                            </p>
                        </div>
                    </div>
                    <div>
                        <div class="ovi">
                            <p>
                                परी कायसें बा हें चोज । विस्मयो करावयाहि पाडू नाहीं मज ।<br>चित्त होऊनि जातसें निर्बुज ।
                                आश्चर्यें येणें ॥11-299॥
                            </p>
                        </div>
                        <div class="oviartha">
                            <p>
                                परंतु नवल कसले आहे ? मला आश्चर्य करावयालाही अवकाश नाही. कारण या आश्चर्याने माझे चित्त
                                गोंधळून जात आहे. ॥11-299॥
                            </p>
                        </div>
                    </div>
                    <div>
                        <div class="ovi">
                            <p>
                                हें एथ आथि कां येथ नाहीं । ऐसें विवरों नये कांहीं ।<br>नवल अंगप्रभेची नवाई । कैसी
                                कोंदलीं सैंघ ॥11-300॥
                            </p>
                        </div>
                        <div class="oviartha">
                            <p>
                                हे विश्वरूप आहे की नाही अशा विचाराने नुसता श्वास सुद्धा घेता येत नाही. काय अंगप्रभेचा
                                चमत्कार आश्चर्यकारक आहे, की ती कशी एकसारखी दाट भरलेली आहे. ॥11-300॥
                            </p>
                        </div>
                    </div>

                </div>
            
            <div id="page31" class="page-content">

                <div>
                    <div class="ovi">
                        <p>
                            एथ अग्नीचीही दिठी करपत । सूर्य खद्योतु तैसा हारपत ।<br>ऐसें तीव्रपण अद्‍भुत । तेजाचें यया
                            ॥11-301॥
                        </p>
                    </div>
                    <div class="oviartha">
                        <p>
                            येथे विश्वरूपाच्या तेजात दृष्टि करपून जाते व सूर्य काजव्यासारखे या तेजात मावळून जातात. असे
                            त्या तेजाचे तीव्रपण अद्भुत आहे. ॥11-301॥
                        </p>
                    </div>
                </div>
                <div>
                    <div class="ovi">
                        <p>
                            हो कां महातेजाचिया महार्णवीं । बुडोनि गेली सृष्टी आघवी ।<br>कीं युगांतविजूंच्या पालवीं ।
                            झांकलें गगन ॥11-302॥
                        </p>
                    </div>
                    <div class="oviartha">
                        <p>
                            जणु काय या महातेजाच्या महासमुद्रात सर्व सृष्टि बुडून गेली आहे. अथवा आकाश तर प्रलयकालच्या
                            विजेच्या पदराने झाकून गेले आहे. ॥11-302॥
                        </p>
                    </div>
                </div>
                <div>
                    <div class="ovi">
                        <p>
                            नातरी संहारतेजाचिया ज्वाळा । तोडोनि माचू बांधला अंतराळां ।<br>आतां दिव्य ज्ञानाचिया डोळां ।
                            पाहवेना ॥11-303॥
                        </p>
                    </div>
                    <div class="oviartha">
                        <p>
                            अथवा प्रलयकालच्या तेजाच्या ज्वाला तोडून त्यांचा आकाशात मांडव बांधला आहे. आता असे ते
                            विश्वरूपाचे तेज दिव्य ज्ञानदृष्टीनेही पहावत नाही. ॥11-303॥
                        </p>
                    </div>
                </div>
                <div>
                    <div class="ovi">
                        <p>
                            उजाळु अधिकाधिक बहुवसु । धडाडीत आहे अतिदाहसु ।<br>पडत दिव्यचक्षुंसही त्रासु । न्याहाळितां
                            ॥11-304॥
                        </p>
                    </div>
                    <div class="oviartha">
                        <p>
                            अधिकाधिक पुष्कळ प्रकाश अतिदाह करणारा असा पेटत आहे, म्हणून ते तेज पहाण्यास दिव्यचक्षूलाही
                            त्रास पडतो. ॥11-304॥
                        </p>
                    </div>
                </div>
                <div>
                    <div class="ovi">
                        <p>
                            हो कां जे महाप्रळयींचा भडाडु । होता काळाग्निरुद्राचिया ठायीं गूढु ।<br>तो तृतीयनयनाचा मढू ।
                            फुटला जैसा ॥11-305॥
                        </p>
                    </div>
                    <div class="oviartha">
                        <p>
                            अथवा महाप्रलयकाळच्या अग्नीचा भडभडाट, जो कालाग्निनामक रुद्राच्या ठिकाणी गुप्त होता, तो
                            ज्याप्रमाणे शंकराच्या तृतीय नेत्राची (अग्नीची) कळी उमलावी त्याप्रमाणे पसरला आहे. ॥11-305॥
                        </p>
                    </div>
                </div>
                <div>
                    <div class="ovi">
                        <p>
                            तैसें पसरलेनि प्रकाशें । सैंघ पांचवनिया ज्वाळांचे वळसे ।<br>पडतां ब्रह्मकटाह कोळिसे । होत
                            आहाती ॥11-306॥
                        </p>
                    </div>
                    <div class="oviartha">
                        <p>
                            त्याप्रमाणे त्या पसरलेल्या प्रकाशामुळे पाच अग्नीच्या ज्वालांचे वेढे जिकडे तिकडे पडत असता
                            ब्रह्मांडाचे कोळसे होत आहेत. ॥11-306॥
                        </p>
                    </div>
                </div>
                <div>
                    <div class="ovi">
                        <p>
                            ऐसा अद्‌भुत तेजोराशी । जन्मा नवल म्यां देखिलासी ।<br>नाहीं व्याप्ती आणि कांतीसी । पारु जी
                            तुझिये ॥11-307॥
                        </p>
                    </div>
                    <div class="oviartha">
                        <p>
                            अशा प्रकाशाच्या अपूर्व तेजाची जणू काय राशीच असे तुझे आश्चर्यकारक रूप माझ्या जन्मात मी आजच
                            पाहिले. महाराज, आपल्या तेजाला व व्याप्तीला सीमा नाही. ॥11-307॥
                        </p>
                    </div>
                </div>
                <div>
                    <div class="ovi">
                        <p>
                            देवा तूं अक्षर । औटाविये मात्रेसि पर ।<br>श्रुती जयाचें घर । गिंवसीत आहाती ॥11-308॥
                        </p>
                    </div>
                    <div class="oviartha">
                        <p>
                            ज्ञा – देवा, आपण परब्रह्म आहात, आपण ॐकाराच्या साडेतीन मात्रांच्या पलीकडे अहात. व आपले ठिकाण
                            वेद शोधित आहेत ॥11-308॥
                        </p>
                    </div>
                </div>
                <div>
                    <div class="ovi">
                        <p>
                            जें आकाराचें आयतन । जें विश्वनिक्षेपैकनिधान ।<br>तें अव्यय तूं गहन । अविनाश जी ॥11-309॥
                        </p>
                    </div>
                    <div class="oviartha">
                        <p>
                            जे आकारमात्राचे घर, जे विश्वरूपी ठेव्याची एकच खाण, असे जे अविकार, गहन व अविनाश, ते महाराज
                            आपण अहात. ॥11-309॥
                        </p>
                    </div>
                </div>
                <div>
                    <div class="ovi">
                        <p>
                            तूं धर्माचा वोलावा । अनादिसिद्ध तूं नित्य नवा ।<br>जाणें मी सदतिसावा । पुरुष विशेष तूं
                            ॥11-310॥
                        </p>
                    </div>
                    <div class="oviartha">
                        <p>
                            तू धर्माचा जिव्हाळा आहेस. तू मूळचाच सिद्ध आहेस व नित्य नवा आहेस. तू छत्तीस तत्वांहून निराळा
                            असा सदतिसावा एक अलौकिक पुरुष आहेस. असे मी जाणतो ॥11-310॥
                        </p>
                    </div>
                </div>
            </div>
            <div id="page32" class="page-content">
                <div>
                    <div class="ovi">
                        <p>
                            तूं आदिमध्यांतरहितु । स्वसामर्थ्यें तूं अनंतु ।<br>विश्वबाहु अपरिमितु । विश्वचरण तूं
                            ॥11-311॥
                        </p>
                    </div>
                    <div class="oviartha">
                        <p>
                            ज्ञा – तू आदि, मध्य व अंत रहित आहेस. स्वत:च्या सामर्थ्याने तू अनंत आहेस. तुला सर्वबाजूंनी
                            असंख्य हात व पाय आहेत. (जगातील सर्व हात व पाय हे तुझे हात व पाय आहेत.) व तुझ्यास्वरूपाला
                            मर्यादा नाही. ॥11-311॥
                        </p>
                    </div>
                </div>
                <div>
                    <div class="ovi">
                        <p>
                            पैं चंद्र चंडांशु डोळां । दावितासि कोपप्रसाद लीळा ।<br>एकां रुससी तमाचिया डोळां । एकां
                            पाळितोसि कृपादृष्टी ॥11-312॥
                        </p>
                    </div>
                    <div class="oviartha">
                        <p>
                            आणि चंद्र व सूर्य या तुझ्या डोळ्यांनी तू कोपाच्या व कृपेच्या लीला दाखवत आहेस. तू कोणावर
                            कोपकटाक्षाने रागावतोस व कोणाचा कृपादृष्टीने सांभाळ करतोस. ॥11-312॥
                        </p>
                    </div>
                </div>
                <div>
                    <div class="ovi">
                        <p>
                            जी एवंविधा तूंतें । मी देखतसें हें निरुतें ।<br>पेटलें प्रळयाग्नीचें उजितें । तैसें वक्त्र
                            हें तुझें ॥11-313॥
                        </p>
                    </div>
                    <div class="oviartha">
                        <p>
                            देवा मी याप्रमाणे तुझे हे स्वरूप पहात आहे. पेटलेल्या प्रलयाच्या अग्नीचे तेज जसे असावे, तसे
                            हे तुझे तोंड आहे. ॥11-313॥
                        </p>
                    </div>
                </div>
                <div>
                    <div class="ovi">
                        <p>
                            वणिवेनि पेटले पर्वत । कवळूनि ज्वाळांचे उभड उठत ।<br>तैसी चाटीत दाढा दांत । जीभ लोळे ॥11-314॥
                        </p>
                    </div>
                    <div class="oviartha">
                        <p>
                            वणव्याने चोहोकडून पर्वत पेटला म्हणजे जसा ज्वालांचा भडका उडतो, त्याप्रमाणे दात व दाढ चाटीत
                            असलेली जीभ लोळत आहे. ॥11-314॥
                        </p>
                    </div>
                </div>
                <div>
                    <div class="ovi">
                        <p>
                            इये वदनींचिया उबा । आणि जी सर्वांगकांतीचिया प्रभा ।<br>विश्व तातलें अति क्षोभा । जात आहे
                            ॥11-315॥
                        </p>
                    </div>
                    <div class="oviartha">
                        <p>
                            या तोंडाच्या उष्णतेने आणि सर्व शरीराच्या तेजाच्या प्रकाशाने संतप्त झालेले विश्व अतिशय खवळले
                            आहे. ॥11-315॥
                        </p>
                    </div>
                </div>
                <div>
                    <div class="ovi">
                        <p>
                            कां जे द्यौर्लोक आणि पाताळ । पृथिवी आणि अंतराळ ।<br>अथवा दशदिशा समाकुळ । दिशाचक्र ॥11-316॥
                        </p>
                    </div>
                    <div class="oviartha">
                        <p>
                            ज्ञा – किंवा जे भूलोक पाताळ, पृथ्वी, अंतरिक्ष अथवा दहा दिशा व सर्व क्षितीज ॥11-316॥
                        </p>
                    </div>
                </div>
                <div>
                    <div class="ovi">
                        <p>
                            हें आघवेंचि तुंवा एकें । भरलें देखत आहे कौतुकें ।<br>परि गगनाहीसकट भयानकें । आप्लविजे जेवीं
                            ॥11-317॥
                        </p>
                    </div>
                    <div class="oviartha">
                        <p>
                            वर सांगितलेले ते सर्व तू एकट्याने भरलेले आहे हे मी कौतुकाने पहात आहे. परंतु जसे एखाद्या
                            भयंकर वस्तूने आकाशसह सर्व जग बुडवावे (तसे तुझ्या भयंकर स्वरुपाने वरील सर्व ठिकाणे व्यापलेली
                            मी पहातो. ॥11-317॥
                        </p>
                    </div>
                </div>
                <div>
                    <div class="ovi">
                        <p>
                            नातरी अद्भुकतरसाचिया कल्लोळीं । जाहली चवदाही भुवनांसि कडियाळीं ।<br>तैसें आश्चर्यचि मग मी
                            आकळीं । काय एक ? ॥11-318॥
                        </p>
                    </div>
                    <div class="oviartha">
                        <p>
                            अथवा ज्याप्रमाणे अद्भुत रसाच्या लाटांनी चौदाहि भुवनांना वेढा पडावा, त्याप्रमाणे ही अत्यंत
                            आश्चर्यकारक गोष्ट आहे. मग मी कशाकशाचे आकलन करावे ? ॥11-318॥
                        </p>
                    </div>
                </div>
                <div>
                    <div class="ovi">
                        <p>
                            नावरे व्याप्ती हे असाधारण । न साहवे रूपाचें उग्रपण ।<br>सुख दूरी गेलें परि प्राण । विपायें
                            धरीजे ॥11-319॥
                        </p>
                    </div>
                    <div class="oviartha">
                        <p>
                            (तुझी विश्वरूपाची) व्यापकता विलक्षण असल्यामुळे तुझे आकलन होत नाही. व तुझी रूपाची प्रखरता सहन
                            होत नाही. यामुळे सुख तर दूरच राहिले, परंतु जग हे आपले प्राण मोठ्या कष्टाने धरून राहिले आहे.
                            ॥11-319॥
                        </p>
                    </div>
                </div>
                <div>
                    <div class="ovi">
                        <p>
                            देवा ऐसें देखोनि तूंतें । नेणों कैसें आलें भयाचें भरितें ।<br>आतां दुःखकल्लोळीं झळंबतें ।
                            तिन्हीं भुवनें ॥11-320॥
                        </p>
                    </div>
                    <div class="oviartha">
                        <p>
                            देवा, तुला पाहून भयाची भरती कशी आली ते कळत नाही. प्रस्तुत दु:खांच्या लाटांत तिन्ही लोक
                            गटांगळ्या खात आहेत. ॥11-320॥
                        </p>
                    </div>
                </div>
            </div>
            <div id="page33" class="page-content">
                <div>
                    <div class="ovi">
                        <p>
                            एर्‍हवीं तुज महात्मयाचें देखणें । तरि भयदुःखासि कां मेळवणें ? ।<br>परि हें सुख नव्हेचि जेणें
                            गुणें । तें जाणवत आहे मज ॥11-321॥
                        </p>
                    </div>
                    <div class="oviartha">
                        <p>
                            सहज विचार करून पाहिले तर तू जो महात्मा त्याचे दर्शन झाले तर भय व दु:ख यांचा योग का व्हावा ?
                            परंतु हे विश्वरूपाचे दर्शन, ज्या कारणामुळे सुखकारक होत नाही ते कारण मला कळून आले. ॥11-321॥
                        </p>
                    </div>
                </div>
                <div>
                    <div class="ovi">
                        <p>
                            जंव तुझें रूप नोहे दिठें । तंव जगासि संसारिक गोमटें ।<br>आतां देखिलासि तरी विषयविटें । उपनला
                            त्रासु ॥11-322॥
                        </p>
                    </div>
                    <div class="oviartha">
                        <p>
                            जोपर्यंत तुझे रूप दृष्टीस पडले नाही, तोपर्यंत जगास विषयसुख चांगले वाटते. आता ज्याअर्थी
                            तुझ्या स्वरूपाचे दर्शन झाले त्याअर्थी विषयांचा वीट आल्यामुळे कंटाळा उत्पन्न झाला आहे.
                            ॥11-322॥
                        </p>
                    </div>
                </div>
                <div>
                    <div class="ovi">
                        <p>
                            तेवींचि तुज देखिलियासाठीं । काय सहसा तुज देवों येईल मिठी ।<br>आणि नेदीं तरी शोकसंकटीं ।
                            राहों केवीं ? ॥11-323॥
                        </p>
                    </div>
                    <div class="oviartha">
                        <p>
                            त्याचप्रमाणे तुला पाहिल्याबरोबर तुला एकदम आलिंगन देता येईल काय ? बरे आलिंगन जर न द्यावे तर
                            या संकटात कसे रहावे ? ॥11-323॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि मागां सरों तंव संसारु । आडवीत येतसे अनिवारु ।<br>आणि पुढां तूं तंव अनावरु । न येसि
                            घेवों ॥11-324॥
                        </p>
                    </div>
                    <div class="oviartha">
                        <p>
                            म्हणून तुला मिठी न मारता मागे सरावे तर अनिवार असा हा जन्ममरणरूप संसार मागे सरण्याला आडवा
                            येतो आणि पुढे असणारा तू तर अनावर असल्याकारणाने आकळता येत नाहीस. ॥11-324॥
                        </p>
                    </div>
                </div>
                <div>
                    <div class="ovi">
                        <p>
                            ऐसा माझारलिया सांकडां । बापुड्या त्रैलोक्याचा होतसे हुरडा ।<br>हा ध्वनि जी फुडा । चोजवला मज
                            ॥11-325॥
                        </p>
                    </div>
                    <div class="oviartha">
                        <p>
                            याप्रमाणे मध्येच असलेल्या या संकटात सापडलेल्या बिचार्‍या त्रैलोक्याची होरपळ होत आहे. असा
                            माझा खरोखर अभिप्राय झाला आहे. ॥11-325॥
                        </p>
                    </div>
                </div>
                <div>
                    <div class="ovi">
                        <p>
                            जैसा आरंबळला आगीं । तो समुद्रा ये निवावयालागीं ।<br>तंव कल्लोळपाणियाचिया तरंगीं । आगळा बिहे
                            ॥11-326॥
                        </p>
                    </div>
                    <div class="oviartha">
                        <p>
                            जसा अग्नीने पोळालेला (मनुष्य) थंड होण्याकरता समुद्राजवळ येतो, त्यावेळी खवळलेल्या पाण्याच्या
                            लाटांनी जसा तो अधिकच भितो, ॥11-326॥
                        </p>
                    </div>
                </div>
                <div>
                    <div class="ovi">
                        <p>
                            तैसें या जगासि जाहलें । तूंतें देखोनि तळमळित ठेलें ।<br>यामाजीं पैल भले । ज्ञानशूरांचे
                            मेळावे ॥11-327॥
                        </p>
                    </div>
                    <div class="oviartha">
                        <p>
                            या जगाची तशी स्थिती झाली आहे. तुला पाहून (तुझ्या विश्वरूपाचे दर्शन झाल्यावर) ते तळमळत
                            राहिले. यापैकी पलीकडे गेलेले जे ज्ञानसंपन्न देवांचे चांगले समुदाय आहेत ॥11-327॥
                        </p>
                    </div>
                </div>
                <div>
                    <div class="ovi">
                        <p>
                            हे तुझेनि आंगिकें तेजें । जाळूनि सर्व कर्मांचीं बीजें ।<br>मिळत तुज आंतु सहजें । सद्‌भावेसीं
                            ॥11-328॥
                        </p>
                    </div>
                    <div class="oviartha">
                        <p>
                            ज्ञा – हे ज्ञानसुरांचे (ज्ञनसंपन्न देवांचे ) समुदाय तुझ्या अंगच्या तेजाने सर्व कर्मांची बीजे
                            (जी अज्ञान. वासना, वगैरे तू) जाळून, आपल्या चांगल्या भावनेच्या जोरावर तुझ्या स्वरूपात
                            मिसळतात. ॥11-328॥
                        </p>
                    </div>
                </div>
                <div>
                    <div class="ovi">
                        <p>
                            आणिक एक सावियाचि भयभीरु । सर्वस्वें धरूनि तुझी मोहरु ।<br>तुज प्रार्थिताति करु । जोडोनियां
                            ॥11-329॥
                        </p>
                    </div>
                    <div class="oviartha">
                        <p>
                            आणखी कित्येक जे स्वभावत: भयभीत झालेले आहेत ते सर्व प्रकारांनी तुझ्या मार्गाचा आश्रय करून,
                            हात जोडून, तुझी प्रार्थना करतात. ॥11-329॥
                        </p>
                    </div>
                </div>
                <div>
                    <div class="ovi">
                        <p>
                            देवा अविद्यार्णवीं पडिलों । जी विषयवागुरें आंतुडलों ।<br>स्वर्गसंसाराचिया सांकडलों । दोहीं
                            भागीं ॥11-330॥
                        </p>
                    </div>
                    <div class="oviartha">
                        <p>
                            (ती अशी की) हे देवा, आम्ही अज्ञानरूपी समुदात पडलो आहोत व महाराज, विषयरूपी जाळ्यात गुंतलो
                            आहोत व स्वर्ग आणि संसार या दोहोंच्या कचाट्यात सापडलो आहोत. ॥11-330॥
                        </p>
                    </div>
                </div>
            </div>
            <div id="page34" class="page-content">
                <div>
                    <div class="ovi">
                        <p>
                            ऐसें आमुचें सोडवणें । तुजवांचोनि कीजेल कवणें ? ।<br>तुज शरण गा सर्वप्राणें । म्हणत देवा
                            ॥11-331॥
                        </p>
                    </div>
                    <div class="oviartha">
                        <p>
                            असे जे आम्ही, त्या आमची मुक्तता तुझ्यावाचून कोण करील ? देवा आम्ही तुला सर्व प्राणांनी शरण
                            आलो आहोत असे ते म्हणतात. ॥11-331॥
                        </p>
                    </div>
                </div>
                <div>
                    <div class="ovi">
                        <p>
                            आणि महर्षी अथवा सिद्ध । कां विद्याधरसमूह विविध ।<br>हे बोलत तुज स्वस्तिवाद । करिती स्तवन
                            ॥11-332॥
                        </p>
                    </div>
                    <div class="oviartha">
                        <p>
                            आणि महर्षी अथवा सिद्ध (कृतार्थ पुरुष) अथवा विद्याधरांचे नाना प्रकारचे समुदाय हे तुला ‘कल्याण
                            असो’ असे म्हणतात आणि स्तुति करतात. ॥11-332॥
                        </p>
                    </div>
                </div>
                <div>
                    <div class="ovi">
                        <p>
                            हे रुद्रादित्यांचे मेळावे । वसु हन साध्य आघवे ।<br>अश्विनौ देव विश्वेदेव विभवें । वायुही हे
                            जी ॥11-333॥
                        </p>
                    </div>
                    <div class="oviartha">
                        <p>
                            ज्ञा – हे अकरा रुद्र व बारा आदित्य यांचे समुदाय, आठ वसु व साध्य नावाचे बारा देव हे सर्व, दोन
                            अश्विनीकुमार, वैभवयुक्त विश्वेदेव आणि वायुदेवता देखील हे महाराज, ॥11-333॥
                        </p>
                    </div>
                </div>
                <div>
                    <div class="ovi">
                        <p>
                            अवधारा पितर हन गंधर्व । पैल यक्षरक्षोगण सर्व ।<br>जी महेंद्रमुख्य देव । कां सिद्धादिक
                            ॥11-334॥
                        </p>
                    </div>
                    <div class="oviartha">
                        <p>
                            ऐका, अग्नि आणि गंधर्व, पलीकडे असलेले यक्षांचे व राक्षसांचे सर्व समुदाय, महाराज, इंद्र
                            ज्यामधे श्रेष्ठ आहे असे देव आणि सिद्ध आदि ॥11-334॥
                        </p>
                    </div>
                </div>
                <div>
                    <div class="ovi">
                        <p>
                            हे आघवेचि आपुलालिया लोकीं । सोत्कंठित अवलोकीं ।<br>हे महामूर्ती दैविकी । पाहात आहाती
                            ॥11-335॥
                        </p>
                    </div>
                    <div class="oviartha">
                        <p>
                            हे सर्व आपापल्या लोकात उत्कंठेने आपली दिव्य मूर्ति पहात आहेत हे पहा. ॥11-335॥
                        </p>
                    </div>
                </div>
                <div>
                    <div class="ovi">
                        <p>
                            मग पाहात पाहात प्रतिक्षणीं । विस्मित होऊनि अंतःकरणीं ।<br>करित निजमुकटीं वोवाळणी । प्रभुजी
                            तुज ॥11-336॥
                        </p>
                    </div>
                    <div class="oviartha">
                        <p>
                            मग पहात पहात प्रत्येक क्षणात मनामधे चकित होऊन हे देवा, ते तुला आपल्या मुकुटाने ओवाळत आहेत.
                            ॥11-336॥
                        </p>
                    </div>
                </div>
                <div>
                    <div class="ovi">
                        <p>
                            ते जय जय घोष कलरवें । स्वर्ग गाजविताती आघवे ।<br>ठेवित ललाटावरी बरवे । करसंपुट ॥11-337॥
                        </p>
                    </div>
                    <div class="oviartha">
                        <p>
                            त्या ‘जय, जय’ अशा घोषांच्या मंजुळ शब्दाने ते सर्व स्वर्गामधे गजर करतात व आपले दोन्ही हात
                            चांगले जोडून मस्तकावर ठेवतात. (नमस्कार करतात) ॥11-337॥
                        </p>
                    </div>
                </div>
                <div>
                    <div class="ovi">
                        <p>
                            तिये विनयद्रुमाचिये आरवीं । सुरवाडली सात्त्विकांची माधवी ।<br>म्हणौनि करसंपुटपल्लवीं । तूं
                            होतासि फळ ॥11-338॥
                        </p>
                    </div>
                    <div class="oviartha">
                        <p>
                            त्या नम्रतारूपी वृक्षांच्या अरण्यामधे अष्ठ सात्विक भावरूपी वसंत ऋतु अनुकूल झाला म्हणून
                            त्यांच्या करसंपुटरूपी पालवीला तू फल प्राप्त झाला आहेस. ॥11-338॥
                        </p>
                    </div>
                </div>
                <div>
                    <div class="ovi">
                        <p>
                            जी लोचनां भाग्य उदेलें । मना सुखाचें सुयाणें पाहलें ।<br>जे अगाध तुझें देखिलें । विश्वरूप
                            इहीं ॥11-339॥
                        </p>
                    </div>
                    <div class="oviartha">
                        <p>
                            महाराज, यांनी (देवांनी वगैरे) जे तुझे अगाध विश्वरूप पाहिले, ते त्यांच्या डोळ्यांचे भाग्य
                            उदयाला आले आहे. अथवा त्यांच्या जीवाला सुखाचा सुकाळ उगवला (प्राप्त झाला). ॥11-339॥
                        </p>
                    </div>
                </div>
                <div>
                    <div class="ovi">
                        <p>
                            हें लोकत्रयव्यापक रूपडें । पाहतां देवांही वचक पडे ।<br>याचें सन्मुखपण जोडें । भलतयाकडुनी
                            ॥11-340॥
                        </p>
                    </div>
                    <div class="oviartha">
                        <p>
                            हे लोकाला व्यापणरे रूप पाहून देवांनाही दचक वाटतो. वाटेल तिकडून यास (रूपास) पाहिले असता हा
                            समोर असा वाटतो. ॥11-340॥
                        </p>
                    </div>
                </div>
            </div>
            <div id="page35" class="page-content">
                <div>
                    <div class="ovi">
                        <p>
                            ऐसें एकचि परी विचित्रें । आणि भयानकें वक्त्रें ।<br>बहुलोचन हे सशस्त्रें । अनंतभुजा ॥11-341॥
                        </p>
                    </div>
                    <div class="oviartha">
                        <p>
                            ज्ञा – याप्रमाणे आपले एकच स्वरूप आहे, परंतु विचित्र आणि भयानक अशी त्याला मुखे, अनेक नेत्र व
                            शस्त्र धारण केलेले असे अगणित हात आहेत. ॥11-341॥
                        </p>
                    </div>
                </div>
                <div>
                    <div class="ovi">
                        <p>
                            अनंत चारु बाहु चरण । बहूदर आणि नानावर्ण ।<br>कैसें प्रतिवदनीं मातलेपण । आवेशाचें ॥11-342॥
                        </p>
                    </div>
                    <div class="oviartha">
                        <p>
                            या विश्वरूपास अगणित सुंदर पाय आहेत, अनेक पोटे आहेत आणि नाना प्रकारचे रंग आहेत व प्रत्येक
                            मुखाच्या ठिकाणी क्षोभाचा मस्तपणा आहे. ॥11-342॥
                        </p>
                    </div>
                </div>
                <div>
                    <div class="ovi">
                        <p>
                            हो कां महाकल्पाचिया अंतीं । तवकलेनि यमें जेउततेउतीं ।<br>प्रळयाग्नीचीं उजितीं । आंबुखिलीं
                            जैसीं ॥11-343॥
                        </p>
                    </div>
                    <div class="oviartha">
                        <p>
                            अथवा महाप्रलयाच्या शेवटी जोर बांधलेल्या यमाने जशा काही जिकडे तिकडे प्रलयाद्ग्नीच्या आगट्याच
                            पेटवल्या आहेत. ॥11-343॥
                        </p>
                    </div>
                </div>
                <div>
                    <div class="ovi">
                        <p>
                            नातरी संहारत्रिपुरारीचीं यंत्रें । कीं प्रळयभैरवाचीं क्षेत्रें ।<br>नाना युगांतशक्तीचीं
                            पात्रें । भूतखिचा वोढविलीं ॥11-344॥
                        </p>
                    </div>
                    <div class="oviartha">
                        <p>
                            अथवा संहार करणार्‍या श्रीशंकराचा तोफखाना किंवा प्रलयकाळच्या भैरवदेवांचे समुदाय उत्पन्न
                            व्हावेत अगर भूतांच्या (प्राण्यांच्या) नाशासाठी युगांतशक्तीची पात्र पुढे सरसावली आहेत.
                            ॥11-344॥
                        </p>
                    </div>
                </div>
                <div>
                    <div class="ovi">
                        <p>
                            तैसीं जियेतियेकडे । तुझीं वक्त्रें जीं प्रचंडें ।<br>न समाती दरीमाजीं सिंव्हाडे । तैसे दशन
                            दिसती रागीट ॥11-345॥
                        </p>
                    </div>
                    <div class="oviartha">
                        <p>
                            त्याप्रमाणे जिकडे तिकदे तुझी प्रचंड तोंडे मावत नाहीत आणि दरीमध्ये जसे सिंह तसे तुझ्या मुखात
                            दात उग्र दिसत आहेत. ॥11-345॥
                        </p>
                    </div>
                </div>
                <div>
                    <div class="ovi">
                        <p>
                            जैसें काळरात्रीचेनि अंधारें । उल्हासत निघतीं संहारखेंचरें ।<br>तैसिया वदनीं प्रळयरुधिरें ।
                            काटलिया दाढा ॥11-346॥
                        </p>
                    </div>
                    <div class="oviartha">
                        <p>
                            प्रलय कालच्या गडद रात्रीत नाश करणारी पिशाचे जशी उल्हासाने संचार करतात, त्याप्रमाणे
                            प्रलयकाळच्या नाश पावणार्‍या प्राण्यांच्या रक्ताने या मुखातील दाढा भरलेल्या आहेत. असे दिसते.
                            ॥11-346॥
                        </p>
                    </div>
                </div>
                <div>
                    <div class="ovi">
                        <p>
                            हें असो काळें अवंतिलें रण । कां सर्व संहारें मातलें मरण ।<br>तैसें अतिभिंगुळवाणेंपण । वदनीं
                            तुझिये ॥11-347॥
                        </p>
                    </div>
                    <div class="oviartha">
                        <p>
                            हे असो, काळाने जसे काय युद्धास आमंत्रण करावे, अथवा सर्वांच्या संहारकाली जसे मरण माजून रहाते,
                            त्याप्रमाणे तुझ्या मुखात अत्यंत भयानकपणा आहे. ॥11-347॥
                        </p>
                    </div>
                </div>
                <div>
                    <div class="ovi">
                        <p>
                            हे बापुडी लोकसृष्टी । मोटकीये विपाइली दिठी ।<br>आणि दुःखकालिंदीचिया तटीं । झाड होऊनि ठेली
                            ॥11-348॥
                        </p>
                    </div>
                    <div class="oviartha">
                        <p>
                            त्या बिचार्‍या त्रैलोक्यावर जेव्हा थोडीशी नजर टाकली तेव्हा ते दु:खरूप कालिंदीच्या
                            (यमुनेच्या) किनार्‍यावर झाड बनून राहिले (असे दिसले). ॥11-348॥
                        </p>
                    </div>
                </div>
                <div>
                    <div class="ovi">
                        <p>
                            तुज महामृत्यूचिया सागरीं । आतां हे त्रैलोक्य जीविताची तरी ।<br>शोकदुर्वातलहरी । आंदोळत असे
                            ॥11-349॥
                        </p>
                    </div>
                    <div class="oviartha">
                        <p>
                            तू जो महामृत्युरूप समुद्र, त्यात ही त्रैलोक्याच्या जीविताची नौका शोकरूप प्रतिकूल वार्‍याने
                            उत्पन्न झालेल्या लाटांमुळे झोके खात आहे. ॥11-349॥
                        </p>
                    </div>
                </div>
                <div>
                    <div class="ovi">
                        <p>
                            एथ कोपोनि जरी वैकुंठें । ऐसें हन म्हणिपैल अवचटें ।<br>जें तुज लोकांचें काई वाटे ? । तूं
                            ध्यानसुख हें भोगीं ॥11-350॥
                        </p>
                    </div>
                    <div class="oviartha">
                        <p>
                            ‘तुला या लोकांचे काय वाटते ? तू माझ्या या ध्यानाचे सुख भोग म्हणजे झाले’ अहो श्रीकृष्णा, असे
                            जरी आपण आता एकाएकी रागावून बोललात तरी ॥11-350॥
                        </p>
                    </div>
                </div>
            </div>
            <div id="page36" class="page-content">
                <div>
                    <div class="ovi">
                        <p>
                            तरी जी लोकांचें कीर साधारण । वायां आड सूतसे वोडण ।<br>केवीं सहसा म्हणे प्राण । माझेचि कांपती
                            ॥11-351॥
                        </p>
                    </div>
                    <div class="oviartha">
                        <p>
                            पण महाराज माझ्याच जीवास भीतीने कंप सुटला आहे, असे मी एकदम म्हणावे तरी कसे ? म्हणून जगाचे
                            साधारण दु:ख उगीच आडपडद्यासारखे खरोखर मधे केले आहे. ॥11-351॥
                        </p>
                    </div>
                </div>
                <div>
                    <div class="ovi">
                        <p>
                            ज्या मज संहाररुद्र वासिपे । ज्या मजभेणें मृत्यु लपे ।<br>तो मी एथें अहाळबाहळीं कांपें । ऐसें
                            तुवां केलें ॥11-352॥
                        </p>
                    </div>
                    <div class="oviartha">
                        <p>
                            ज्या मला प्रलयकाळचा रुद्र देखील भितो, ज्या माझ्या भयाने मृत्यु लपून रहातो असा जो मी तो मी या
                            ठिकाणी भयाने अत्यंत कापत आहे असे तू केले आहेस. ॥11-352॥
                        </p>
                    </div>
                </div>
                <div>
                    <div class="ovi">
                        <p>
                            परि नवल बापा हे महामारी । इया नाम विश्वरूप जरी ।<br>हे भ्यासुरपणें हारी । भयासि आणी ॥11-353॥
                        </p>
                    </div>
                    <div class="oviartha">
                        <p>
                            परंतु हे पहा, ही महामारीच आहे, आणि यालाच जर विश्वरूप म्हणावयाचे, तर बापा, हे एक आश्चर्यच
                            आहे. ही महामारी आपल्या विक्राळ स्वरूपाने (साक्षात) भयासही माघार घ्यावयास लावते. ॥11-353॥
                        </p>
                    </div>
                </div>
                <div>
                    <div class="ovi">
                        <p>
                            ठेलीं महाकाळेंसि हटेंतटें । तैसी कितीएकें मुखें रागिटें ।<br>इहीं वाढोनियां धाकुटें । आकाश
                            केलें ॥11-354॥
                        </p>
                    </div>
                    <div class="oviartha">
                        <p>
                            ज्ञा – महाकाळाबरोबर ज्यांनी पैजेने बरोबरीचा सामना बांधला आहे, अशी कित्येक मुखे रागीट असून
                            यांनी विस्ताराने आकाश लहान केले आहे. ॥11-354॥
                        </p>
                    </div>
                </div>
                <div>
                    <div class="ovi">
                        <p>
                            गगनाचेंनि वाडपणें नाकळे । त्रिभुवनींचियाही वारिया न वेंटाळे ।<br>ययाचेनि वाफा आगी जळे ।
                            कैसें धडाडीत असे ॥11-355॥
                        </p>
                    </div>
                    <div class="oviartha">
                        <p>
                            आकाशाच्या मोठेपणास जी आकळली जात नाहीत आणि त्रिभुवनातील वार्‍यानेही जी मुखे वेष्टिली जात
                            नाहीत, त्या मुखाच्या वाफेने अग्नि जळतो, या मुखातून अग्नीचे लोळ कसे काय बाहेर येत आहेत
                            ॥11-355॥
                        </p>
                    </div>
                </div>
                <div>
                    <div class="ovi">
                        <p>
                            तेवींचि एकसारिखें एक नोहे । एथ वर्णावर्णाचा भेदु आहे ।<br>हो कां जें प्रळयीं सावावो लाहे ।
                            वह्नी ययाचा ॥11-356॥
                        </p>
                    </div>
                    <div class="oviartha">
                        <p>
                            त्याचप्रमाणे एकसारखे एक मुख नसून त्यांच्यात रंगारंगांचा भेद आहे. फार काय सांगावे ? अशा या
                            मुखांचे प्रळयकाळचा अग्नी सुद्धा सहाय्य घेतो. ॥11-356॥
                        </p>
                    </div>
                </div>
                <div>
                    <div class="ovi">
                        <p>
                            जयाचिये आंगींची दीप्ती येवढी । जे त्रैलोक्य कीजे राखोंडी ।<br>कीं तयाही तोंडें आणि तोंडीं ।
                            दांत दाढा ॥11-357॥
                        </p>
                    </div>
                    <div class="oviartha">
                        <p>
                            ज्याच्या अंगाचे तेज एवढे आहे की ते त्रैलोक्याची राखुंडी करील, त्याला तोंडे आहेत व त्या
                            तोंडात दात व दाढा अहेत. ॥11-357॥
                        </p>
                    </div>
                </div>
                <div>
                    <div class="ovi">
                        <p>
                            कैसा वारया धनुर्वात चढला । समुद्र कीं महापुरीं पडिला ।<br>विषाग्नि मारा प्रवर्तला ।
                            वडवानळासी ॥11-358॥
                        </p>
                    </div>
                    <div class="oviartha">
                        <p>
                            पहा हे कसे झाले ? जसा वार्‍याला धनुर्वात व्हावा, समुद्र महापुरात पडावा किंवा विषग्नि
                            वडवानळाचा नाश करण्यास प्रवृत्त व्हावा. ॥11-358॥
                        </p>
                    </div>
                </div>
                <div>
                    <div class="ovi">
                        <p>
                            हळाहळ आगी पियालें । नवल मरण मारा प्रवर्तलें ।<br>तैसें संहारतेजा या जाहलें । वदन देखा
                            ॥11-359॥
                        </p>
                    </div>
                    <div class="oviartha">
                        <p>
                            अग्नीने जसे हालाहल विष प्यावे अथवा आश्चर्य असे की मरण जसे मारण्यास तयार व्हावे, त्याप्रमाणे
                            या संहारतेजाला मुख झाले आहे, असे समजा. ॥11-359॥
                        </p>
                    </div>
                </div>
                <div>
                    <div class="ovi">
                        <p>
                            परी कोणें मानें विशाळ । जैसें तुटलिया अंतराळ ।<br>आकाशासि कव्हळ । पडोनि ठेलें ॥11-360॥
                        </p>
                    </div>
                    <div class="oviartha">
                        <p>
                            परंतु ती मुखे किती मोठी आहेत म्हणून म्हणाल, तर आकाश तुटून पडल्याने जशी आकाशास खिंड पडून
                            रहाते, ॥11-360॥
                        </p>
                    </div>
                </div>
            </div>
            <div id="page37" class="page-content">
                <div>
                    <div class="ovi">
                        <p>
                            नातरी काखे सूनि वसुंधरी । जैं हिरण्याक्षु रिगाला विवरीं ।<br>तैं उघडले हाटकेश्वरीं । जेवीं
                            पाताळकुहर ॥11-361॥
                        </p>
                    </div>
                    <div class="oviartha">
                        <p>
                            अथवा बगलेत पृथ्वी मारून जेव्हा हिरण्याक्ष दैत्य गुहेत शिरला तेव्हा हाटकेश्वराने जसे
                            पाताळारूपी गुहेचे द्वार उघडले, ॥11-361॥
                        </p>
                    </div>
                </div>
                <div>
                    <div class="ovi">
                        <p>
                            तैसा वक्त्रांचा विकाशु । माजीं जिव्हांचा आगळाचि आवेशु ।<br>विश्व न पुरे म्हणौनि घांसु । न
                            भरीचि कोंडें ॥11-362॥
                        </p>
                    </div>
                    <div class="oviartha">
                        <p>
                            त्याप्रमाने तोंडे पसरलेली आहेत व त्यामधे जिभांचे अधिकच जोर दिसून येत आहेत. त्यांचा घासास
                            विश्वानेही पूर्तता येणार नाही. म्हणून हे विश्वरूप या विश्वाच्या लीलेने घास घेत नाही.
                            ॥11-362॥
                        </p>
                    </div>
                </div>
                <div>
                    <div class="ovi">
                        <p>
                            आणि पाताळव्याळांचिया फूत्कारीं । गरळज्वाळा लागती अंबरीं ।<br>तैसी पसरलिये वदनदरी- । माजीं हे
                            जिव्हा ॥11-363॥
                        </p>
                    </div>
                    <div class="oviartha">
                        <p>
                            आणि ज्याप्रमाणे पाताळातील सर्पांच्या फुत्काराने त्यांच्या विषाच्या ज्वाला आकाशात पसराव्यात,
                            त्या ज्वालांप्रमाणे जिव्हा ही (प्रत्येक) वदनरूपी दरीत पसरली आहे. ॥11-363॥
                        </p>
                    </div>
                </div>
                <div>
                    <div class="ovi">
                        <p>
                            काढूनि प्रळयविजूंचीं जुंबाडें । जैसें पन्नासिलें गगनाचे हुडे ।<br>तैसे आवाळुवांवरी आंकडे ।
                            धगधगीत दाढांचे ॥11-364॥
                        </p>
                    </div>
                    <div class="oviartha">
                        <p>
                            प्रलयकाळाच्या विजांचे समुदाय काढून जसे आकाशाचे बुरुज शृंगारावेत, तशी ओठाबाहेर तीक्ष्ण अशा
                            दाढांची टोके दिसत आहेत. ॥11-364॥
                        </p>
                    </div>
                </div>
                <div>
                    <div class="ovi">
                        <p>
                            आणि ललाटपटाचिये खोळे । कैसें भयातें भेडविताती डोळे ।<br>हो कां जे महामृत्यूचे उमाळे । कडवसां
                            राहिले ॥11-365॥
                        </p>
                    </div>
                    <div class="oviartha">
                        <p>
                            आणि ललाटारूप वस्त्रांच्या खोळीत असलेले डोळे, हे जसे भयासच भेडसावित आहेत, अथवा ते डोळे,
                            महामृत्यूचे लोटच असून (भिवयांच्या) अंधारात राहिले आहेत. ॥11-365॥
                        </p>
                    </div>
                </div>
                <div>
                    <div class="ovi">
                        <p>
                            ऐसें वाऊनि भयाचें भोज । एथ काय निपजवूं पाहातोसि काज ।<br>तें नेणों परी मज । मरणभय आलें
                            ॥11-366॥
                        </p>
                    </div>
                    <div class="oviartha">
                        <p>
                            असे हे महाभयाचे (मृत्यूचे) कौतुक धारण करून (म्हणजे आपल्या स्वरूपी दाखवून) या ठिकाणी तू काय
                            कार्यसिद्धी करू पहातोस ते मला कळत नाही. परंतु मला मात्र मृत्यूचे भय वाटू लागले आहे. ॥11-366॥
                        </p>
                    </div>
                </div>
                <div>
                    <div class="ovi">
                        <p>
                            देवा विश्वरूप पहावयाचे डोहळे । केले तिये पावलों प्रतिफळें ।<br>बापा देखिलासि आतां डोळे ।
                            निवावे तैसे निवाले ॥11-367॥
                        </p>
                    </div>
                    <div class="oviartha">
                        <p>
                            अहो देवा, विश्वरूप पहाण्याचे डोहाळे झाले होते, त्याची पूर्ण फलप्राप्ती होऊन बापा, तुमचे
                            विश्वरूप पाहिल्याने डोळे शांत व्हावे तसे झाले आहे. ॥11-367॥
                        </p>
                    </div>
                </div>
                <div>
                    <div class="ovi">
                        <p>
                            अहो देहो पार्थिव कीर जाये । ययाची काकुळती कवणा आहे ।<br>परि आतां चैतन्य माझें विपायें ।
                            वांचे कीं न वांचे ॥11-368॥
                        </p>
                    </div>
                    <div class="oviartha">
                        <p>
                            अहो देवा, हा देह पृथ्वीचा बनला असल्याने तो तर निश्चयेकरून नाश पावणारच. त्याची काळजी कोणी
                            केली आहे ? परंतु आता माझे चैतन्यच कदाचित वाचेल की नाही असे मला वाटू लागले आहे. ॥11-368॥
                        </p>
                    </div>
                </div>
                <div>
                    <div class="ovi">
                        <p>
                            एर्‍हवीं भयास्तव आंग कांपे । नावेक आगळें तरी मन तापे ।<br>अथवा बुद्धिही वासिपे । अभिमानु
                            विसरिजे ॥11-369॥
                        </p>
                    </div>
                    <div class="oviartha">
                        <p>
                            भयामुळे खरोखर अंग कापावयास लागते आणि तेच भय क्षणभर अधिक वाढले की मनाला ताप होतो अथवा बुद्धि
                            दचकते आणि अभिमान विगलित होतो. ॥11-369॥
                        </p>
                    </div>
                </div>
                <div>
                    <div class="ovi">
                        <p>
                            परी येतुलियाही वेगळा । जो केवळ आनंदैककळा ।<br>तया अंतरात्मयाही निश्चळा । शियारी आली ॥11-370॥
                        </p>
                    </div>
                    <div class="oviartha">
                        <p>
                            परंतु या सर्वांहून वेगळा, जो केवळ आनंदाचा अंश आहे असा जो अंतरात्मा, त्या शांत अंतरात्म्याला
                            देखील भयाने शहारे आले. ॥11-370॥
                        </p>
                    </div>
                </div>
            </div>
            <div id="page38" class="page-content">
                <div>
                    <div class="ovi">
                        <p>
                            बाप साक्षात्काराचा वेधु । कैसा देशधडी केला बोधु ।<br>हा गुरुशिष्यसंबंधु । विपायें नांदे
                            ॥11-371॥
                        </p>
                    </div>
                    <div class="oviartha">
                        <p>
                            काय आश्चर्य आहे ? विश्वरूपाच्या प्रत्यक्ष दर्शनाचा काय छंद लागला होता ? त्या दर्शनाने माझे
                            ज्ञान देशोधडी केले. असा गुरुशिष्यसंबंध क्वचितच असेल. ॥11-371॥
                        </p>
                    </div>
                </div>
                <div>
                    <div class="ovi">
                        <p>
                            देवा तुझ्या ये दर्शनीं । जें वैकल्य उपजलें आहे अंतःकरणीं ।<br>तें सावरावयालागीं गंवसणी ।
                            धैर्याची करितसें ॥11-372॥
                        </p>
                    </div>
                    <div class="oviartha">
                        <p>
                            देवा, तुझ्या या दर्शनाने अंत:करणामधे जो विस्कळितपणा उत्पन्न झाला आहे तो विस्कळितपणा
                            सावरण्याकरता मी धैर्याची गवसणी करत आहे. ॥11-372॥
                        </p>
                    </div>
                </div>
                <div>
                    <div class="ovi">
                        <p>
                            तंव माझेनि नामें धैर्य हारपलें । कीं तयाहीवरी विश्वरूपदर्शन जाहलें ।<br>हें असो परि मज भलें
                            आतुडविलें । उपदेशा इया ॥11-373॥
                        </p>
                    </div>
                    <div class="oviartha">
                        <p>
                            तो माझ्या नावाने धैर्य अगदीच नाहीसे झाले आणि त्यावर विश्वरूप दृष्टीस पडले, मग काय विचारता ?
                            हे राहू द्या, परंतु मला उपदेशात चांगले गुरफटून टाकले. ॥11-373॥
                        </p>
                    </div>
                </div>
                <div>
                    <div class="ovi">
                        <p>
                            जीव विसंवावयाचिया चाडा । सैंघ धांवाधांवी करितसे बापुडा ।<br>परि सोयही कवणेंकडां । न लभे एथ
                            ॥11-374॥
                        </p>
                    </div>
                    <div class="oviartha">
                        <p>
                            विश्रांती घेण्याच्या इच्छेने बिचारा जीव धावाधाव करत आहे, परंतु या विश्वरूपात त्याला कोठेही
                            आश्रय मिळात नाही. ॥11-374॥
                        </p>
                    </div>
                </div>
                <div>
                    <div class="ovi">
                        <p>
                            ऐसें विश्वरूपाचिया महामारी । जीवित्व गेलें आहें चराचरीं ।<br>जी न बोलें तरि काय करीं ।
                            कैसेनि राहें ? ॥11-375॥
                        </p>
                    </div>
                    <div class="oviartha">
                        <p>
                            याप्रमाणे विश्वरूपाच्या महामारीने चराचरातील जीवित्व गेले आहे. महाराज, हे न बोलावे तर काय
                            करावे ? व कसे रहावे ? ॥11-375॥
                        </p>
                    </div>
                </div>
                <div>
                    <div class="ovi">
                        <p>
                            पैं अखंड डोळ्यांपुढें । फुटलें जैसें महाभयाचें भांडें ।<br>तैशीं तुझीं मुखें वितंडें ।
                            पसरलीं देखें ॥11-376॥
                        </p>
                    </div>
                    <div class="oviartha">
                        <p>
                            ज्ञा – ज्याप्रमाणे महाभयाचे (मृत्यूचे) भांडे फुटावे, तशी तुझी विशाल तोंडे एकसारखी पसरलेली मी
                            पहात आहे. हे ॥11-376॥
                        </p>
                    </div>
                </div>
                <div>
                    <div class="ovi">
                        <p>
                            असो दांत दाढांची दाटी । न झांकवे मा दों दों वोठीं ।<br>सैंघ प्रळयशस्त्रांचिया दाट कांटी ।
                            लागलिया जैशा ॥11-377॥
                        </p>
                    </div>
                    <div class="oviartha">
                        <p>
                            असू दे, जशी प्रलयकाळच्या शस्त्रांची दाट कुंपणे एकसारखी लागावीत तशी दात व दाढांची गर्दी उडून
                            गेली आहे. ती इतकी की प्रत्येक मुखातील दात व दाढा, ह्या त्या मुखाच्या दोन दोन ओठांनी देखील
                            झाकल्या जात नाहीत. ॥11-377॥
                        </p>
                    </div>
                </div>
                <div>
                    <div class="ovi">
                        <p>
                            जैसें तक्षका विष भरलें । हो कां जे काळरात्रीं भूत संचरलें ।<br>कीं आग्नेयास्त्र परजिलें ।
                            वज्राग्नि जैसें ॥11-378॥
                        </p>
                    </div>
                    <div class="oviartha">
                        <p>
                            तक्षक सर्प हा मूळचाच विषारी असून त्याच्या तोंडात जसे आणखी विष भरावे, किंवा अमावास्येची रात्र
                            ही जशी पूर्ण काळोखामुळे मूळचीच भय उत्पन्न करणारी असून, तिच्यात आणखी पिशाचांचा संचार व्हावा
                            किंवा वज्राग्नी हा जसा स्वभावत:च अत्यंत दाहक असून त्याने आणखी अग्न्यस्त्र धारण करावे.
                            ॥11-378॥
                        </p>
                    </div>
                </div>
                <div>
                    <div class="ovi">
                        <p>
                            तैशीं तुझीं वक्त्रें प्रचंडें । वरि आवेश हा बाहेरी वोसंडे ।<br>आले मरणरसाचे लोंढे ।
                            आम्हांवरी ॥11-379॥
                        </p>
                    </div>
                    <div class="oviartha">
                        <p>
                            त्याप्रमाणे तुझ्या विश्वरूपाची तोंडे मूळचीच भयंकर असून त्यात आणखी त्यांचा आवेश त्यात न मावता
                            बाहेर वहात आहे. (तेव्हा) मला असे वाटते की तो वहात असलेला आवेश नसून ते जणु काय आमच्यावर
                            मरणरसाचे लोंढेच आले आहेत. ॥11-379॥
                        </p>
                    </div>
                </div>
                <div>
                    <div class="ovi">
                        <p>
                            संहारसमयींचा चंडानिळु । आणि महाकल्पांत प्रळयानळु ।<br>या दोहीं जैं होय मेळु । तैं काय एक न
                            जळे ? ॥11-380॥
                        </p>
                    </div>
                    <div class="oviartha">
                        <p>
                            प्रलयकाळचा प्रचंड वारा व महाप्रळयकाळचा अग्नि, हे जेव्हा एकत्र होतात, तेव्हा काय एक जळणार
                            नाही ? ॥11-380॥
                        </p>
                    </div>
                </div>
            </div>
            <div id="page39" class="page-content">
                <div>
                    <div class="ovi">
                        <p>
                            तैसीं संहारकें तुझीं मुखें । देखोनि धीरु कां आम्हां पारुखे ? ।<br>आतां भुललों मी दिशा न
                            देखें । आपणपें नेणें ॥11-381॥
                        </p>
                    </div>
                    <div class="oviartha">
                        <p>
                            तशी तुझी संहार करणारी मुखे पाहून धैर्य तर आम्हास नाहीसे झाले आहे. आता मी वेडा झाल्यामुळे मला
                            दिशा दिसत नाहीत, एवढेच नाही तर माझी मलाही ओळख नाही असे झाले आहे. ॥11-381॥
                        </p>
                    </div>
                </div>
                <div>
                    <div class="ovi">
                        <p>
                            मोटकें विश्वरूप डोळां देखिलें । आणि सुखाचें अवर्षण पडिलें ।<br>आतां जापाणीं जापाणीं आपुलें ।
                            अस्ताव्यस्त हें ॥11-382॥
                        </p>
                    </div>
                    <div class="oviartha">
                        <p>
                            विश्वरूप डोळ्याने पाहिले नाही तोच सुखाचा दुष्काळ पडला. म्हणून आता तू आपले हे अस्ताव्यस्त रूप
                            आवरून घे. ॥11-382॥
                        </p>
                    </div>
                </div>
                <div>
                    <div class="ovi">
                        <p>
                            ऐसें करिसी म्हणौनि जरी जाणें । तरी हे गोष्टी सांगावीं कां मी म्हणें ।<br>आतां एक वेळ वांचवी
                            जी प्राणें । या स्वरूपप्रळयापासोनि ॥11-383॥
                        </p>
                    </div>
                    <div class="oviartha">
                        <p>
                            तू असे करशील असे जर मला ठाऊक असते तर “ही गोष्ट मला सांगा’ असे मी कशाला म्हटले असते ? आता या
                            स्वरूपप्रलयापासून माझे प्राण एकवार वाचवा, महाराज. ॥11-383॥
                        </p>
                    </div>
                </div>
                <div>
                    <div class="ovi">
                        <p>
                            जरी तूं गोसावी आमुचा अनंता । तरी सुईं वोडण माझिया जीविता ।<br>सांटवीं पसारा हा मागुता ।
                            महामारीचा ॥11-384॥
                        </p>
                    </div>
                    <div class="oviartha">
                        <p>
                            अहो श्रीकृष्णा, जर आपण आमचे मालक अहात तर माझ्या जीविताच्या आड ढाल घाला, म्हणजे हा विश्वरूपी
                            महामारीचा पसारा पुन: आपल्या स्वरूपाच्या ठिकाणी साठवा. ॥11-384॥
                        </p>
                    </div>
                </div>
                <div>
                    <div class="ovi">
                        <p>
                            आइकें सकळ देवांचिया परदेवते । तुवां चैतन्यें गा विश्व वसतें ।<br>तें विसरलासी हें उपरतें ।
                            संहारूं आदरिलें ॥11-385॥
                        </p>
                    </div>
                    <div class="oviartha">
                        <p>
                            हे सर्व देवांपेक्षा श्रेष्ठ अशा देवा, ऐक. तू जो चैतन्य, त्या तुझ्यामुळे सर्व विश्व वसते आहे.
                            (म्हणजे विश्वाचे अस्तित्व तुझ्या सत्तेवर आहे) ते विसरलास व हे उलटे संहार करण्याचे काम आरंभले
                            आहेस. ॥11-385॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि वेगीं प्रसन्न होईं देवराया । संहरीं संहरीं आपुली माया ।<br>काढीं मातें महाभया- ।
                            पासोनियां ॥11-386॥
                        </p>
                    </div>
                    <div class="oviartha">
                        <p>
                            एवढ्याकरता हे देवातील राजा, श्रीकृष्णा, लवकर प्रसन्न हो व आपल्या मायासक्तीला आवर आवर आणि मला
                            या मरणासारख्या मोठ्या भयातून बाहेर काढ. ॥11-386॥
                        </p>
                    </div>
                </div>
                <div>
                    <div class="ovi">
                        <p>
                            हा ठायवरी पुढतपुढतीं । तूंतें म्हणिजे बहुवा काकुळती ।<br>ऐसा मी विश्वमूर्ती । भेडका जाहलों
                            ॥11-387॥
                        </p>
                    </div>
                    <div class="oviartha">
                        <p>
                            इतके तुला मोठ्या दीनपणे वारंवार म्हणावे, असा मी विश्वरूपाच्या योगाने खरोखर भ्यायलो आहे.
                            ॥11-387॥
                        </p>
                    </div>
                </div>
                <div>
                    <div class="ovi">
                        <p>
                            जैं अमरावतीये आला धाडा । तैं म्यां एकलेनि केला उवेडा ।<br>जो मी काळाचियाही तोंडा । वासिपु न
                            धरीं ॥11-388॥
                        </p>
                    </div>
                    <div class="oviartha">
                        <p>
                            ज्यावेळी अमरावतीवर राक्षसांचा हल्ला आला त्यावेळी मी एकट्याने तो परतवला व जो मी, साक्षात् काळ
                            समोर आला तरी भय न धरणारा असा आहे, ॥11-388॥
                        </p>
                    </div>
                </div>
                <div>
                    <div class="ovi">
                        <p>
                            परी तया आंतुल नव्हे हें देवा । एथ मृत्यूसही करूनि चढावा ।<br>तुवां आमुचाचि घोटू भरावा । या
                            सकळ विश्वेंसीं ॥11-389॥
                        </p>
                    </div>
                    <div class="oviartha">
                        <p>
                            परंतु देवा, ही विश्वरूप गोष्ट त्यातली नव्हे. येथे (विश्वरूपात) तू मृत्यूवर ताण करून या सर्व
                            विश्वासकट माझा देखील ग्रास करण्याचा दुर्घट प्रसंग आणला आहेस. ॥11-389॥
                        </p>
                    </div>
                </div>
                <div>
                    <div class="ovi">
                        <p>
                            कैसा नव्हता प्रळयाचा वेळु । गोखा तूंचि मिनलासि काळु ।<br>बापुडा हा त्रिभुवनगोळु । अल्पायु
                            जाहला ॥11-390॥
                        </p>
                    </div>
                    <div class="oviartha">
                        <p>
                            प्रलयाचा काळ नसतांना मध्येच कसा तू काळ प्राप्त झाला आहेस ? हे त्रैलोक्य बिचारे अल्पायुषी
                            झाले असे वाटते. ॥11-390॥
                        </p>
                    </div>
                </div>
            </div>

            <div id="page40" class="page-content">
                <div>
                    <div class="ovi">
                        <p>
                            अहा भाग्या विपरीता । विघ्न उठिलें शांत करितां ।कटाकटा विश्व गेलें आतां । तूं लागलासि ग्रासूं
                            ॥ ३९० ॥
                        </p>
                    </div>
                    <div class="oviartha">
                        <p>
                            अरेरे ! विपरीत देवा !! विश्वरूपदर्शनाने शांत व्हावे म्हणून खटपट केली, तो अकल्पित विघ्न
                            उत्पन्न झाले. हाय ! हे त्रैलोक्य आता नाहीसे होत चालले ! तू हे आता गिळावयास लागलास ! ॥११-
                            ३९०॥,
                        </p>
                    </div>
                </div>
                <div>
                    <div class="ovi">
                        <p>
                            हें नव्हे मा रोकडें । सैंघ पसरूनियां तोंडें ।<br>कवळितासि चहूंकडे । सैन्यें इयें ॥11-391॥
                        </p>
                    </div>
                    <div class="oviartha">
                        <p>
                            एकसारखी तोंडे पसरून ही सैन्ये चाही बाजूंनी तू ग्रासीत आहेस, हे प्रत्यक्ष (दिसत) नाही काय?
                            ॥11-391॥
                        </p>
                    </div>
                </div>
                <div>
                    <div class="ovi">
                        <p>
                            नोहेति ? हे कौरवकुळींचे वीर । आंधळिया धृतराष्ट्राचे कुमर ।<br>हे गेले गेले सहपरिवार । तुझिया
                            वदनीं ॥11-392॥
                        </p>
                    </div>
                    <div class="oviartha">
                        <p>
                            हे कौरवांच्या वंशांतील वीर, आंधळ्या धृतराष्ट्राचे पुत्र नव्हेत का ? अरे अरे, हे तर आपल्या
                            परिवारासुद्धा तुझ्या तोंडात पूर्णपणे गेलेच म्हणावयाचे ! ॥11-392॥
                        </p>
                    </div>
                </div>
                <div>
                    <div class="ovi">
                        <p>
                            आणि जे जे यांचेनि सावायें । आले देशोदेशींचे राये ।<br>तयांचें सांगावया जावों न लाहे । ऐसें
                            सरकटित आहासी ॥11-393॥
                        </p>
                    </div>
                    <div class="oviartha">
                        <p>
                            आणि जे जे यांच्या मदतीकरिता देशोदेशीचे राजे आले आहेत, त्यांची वार्ताहि सांगू जाता येणार
                            नाही, (कोणी उरणार नाही,) असा तू सर्वांचा सरसकट ग्रास करीत आहेस. ॥11-393॥
                        </p>
                    </div>
                </div>
                <div>
                    <div class="ovi">
                        <p>
                            मदमुखाचिया संघटा । घेत आहासि घटघटां ।<br>आरणीं हन थाटा । देतासि मिठी ॥11-394॥
                        </p>
                    </div>
                    <div class="oviartha">
                        <p>
                            मदोन्मत्त हत्तीचे समुदाय तू घटाघट गिळीत असून, युद्धभूमीवरील सेनासमुदाय तू गिळून टाकीत आहेस.
                            ॥11-394॥
                        </p>
                    </div>
                </div>
                <div>
                    <div class="ovi">
                        <p>
                            जंत्रावरिचील मार । पदातींचे मोगर ।<br>मुखाआंत भार । हारपताति मा ॥11-395॥
                        </p>
                    </div>
                    <div class="oviartha">
                        <p>
                            तोफांवरून मारा करणारे लोक व पायांनी चालणारे पायदळ, यांच्या झंडीच्या झुंडी तुझ्या मुखात
                            नाहीशा होत आहेत, नाही कां ? ॥11-395॥
                        </p>
                    </div>
                </div>
                <div>
                    <div class="ovi">
                        <p>
                            कृतांताचिया जावळी । जें एकचि विश्वातें गिळी ।<br>तियें कोटीवरी सगळीं । गिळितासि शस्त्रें
                            ॥11-396॥
                        </p>
                    </div>
                    <div class="oviartha">
                        <p>
                            जी शसे यमाची भावंडे आहेत व ज्या शस्त्रांपैकी एकच, सर्व विश्वाला गिळील अशी कोट्यवधि शस्त्रे
                            तू गिळीत आहेस. ॥11-396॥
                        </p>
                    </div>
                </div>
                <div>
                    <div class="ovi">
                        <p>
                            चतुरंगा परिवारा । संजोडियां रहंवरां ।<br>दांत न लाविसी मा परमेश्वरा । कसा तुष्टलासि बरवा
                            ॥11-397॥
                        </p>
                    </div>
                    <div class="oviartha">
                        <p>
                            हत्ती, घोडे, रथ, पायदळ असा चतरंग सेनेचा परिवार व घोडे जोडलेले रथ यास परमेश्वरा, तू दात न
                            लावता गिळीत आहेस व त्यायोगाने कसा चांगला संतुष्ट झाला आहेस बरे. ॥11-397॥
                        </p>
                    </div>
                </div>
                <div>
                    <div class="ovi">
                        <p>
                            हां गा भीष्माऐसा कवणु । सत्यशौर्यनिपुणु ।<br>तोही आणि ब्राह्मण द्रोणु । ग्रासिलासि कटकटा
                            ॥11-398॥
                        </p>
                    </div>
                    <div class="oviartha">
                        <p>
                            अहो, भीष्मांसारखा खरेपणात प्रसिद्ध आणि शौर्यात तरबेज असा दुसरा कोण आहे ? तो देखील आणि
                            द्रोणाचार्य ब्राह्मणहि अरेरे, तू गिळलास. ॥11-398॥
                        </p>
                    </div>
                </div>
                <div>
                    <div class="ovi">
                        <p>
                            अहा सहस्रकराचा कुमरु । एथ गेला गेला कर्णवीरु ।<br>आणि आमुचिया आघवयांचा केरु । फेडिला देखें
                            ॥11-399॥
                        </p>
                    </div>
                    <div class="oviartha">
                        <p>
                            अहाहा ! सूर्याचा मुलगा जो वीर कर्ण, तो, आपल्या मुखात गेला हो गेला आणि आमच्याकडचे सर्व
                            (योद्धे) तर तू केसासारखे नाहीसे केलेले मी पाहात आहे. ॥11-399॥
                        </p>
                    </div>
                </div>
                <div>
                    <div class="ovi">
                        <p>
                            कटकटा धातया । कैसें जाहलें अनुग्रहा यया ।<br>मियां प्रार्थूनि जगा बापुडिया । आणिलें मरण
                            ॥11-400॥
                        </p>
                    </div>
                    <div class="oviartha">
                        <p>
                            हाय, हाय ! ब्रह्मदेवा, भगवंताच्या या अनुग्रहाने कसे झाले ? या विपरीत फलप्राप्तीच्या योगाने
                            असे झाले की, मला आपले विश्वरूप दाखवा, अशी भगवंताची प्रार्थना करून या दीन जगास (स्थितिकाली)
                            मी मरण आणले. ॥11-400॥
                        </p>
                    </div>
                </div>
            </div>
            <div id="page41" class="page-content">
                <div>
                    <div class="ovi">
                        <p>
                            मागां थोडिया बहुवा उपपत्ती । येणें सांगितलिया विभूती ।<br>तैसा नसेचि मा पुढती । बैसलों पुसों
                            ॥11-401॥
                        </p>
                    </div>
                    <div class="oviartha">
                        <p>
                            आणि मागे देवाने थोड्याबहत युक्तीने विभूति सांगितल्या; परंतु त्या व्यापकपणासारखा देव मला
                            दिसेना म्हणून विनंती करण्यास मी सरसावलो. ॥11-401॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि भोग्य तें त्रिशुद्धी न चुके । आणि बुद्धिही होणारासारिखी ठाके ।<br>माझ्या कपाळीं
                            पिटावें लोकें । तें लोटेल कांह्यां ॥11-402॥
                        </p>
                    </div>
                    <div class="oviartha">
                        <p>
                            म्हणून जे भोगावयाचे आहे, ते कधीहि चुकणार नाही आणि जसे होणार असेल, त्यासारखी बुद्धि होते.
                            माझ्या प्रारब्धात लोकांनी मला दोष द्यावा असे असेल, ते कसे |चुकेल ? ॥11-402॥
                        </p>
                    </div>
                </div>
                <div>
                    <div class="ovi">
                        <p>
                            पूर्वीं अमृतही हातां आलें । परी देव नसतीचि उगले ।<br>मग काळकूट उठविलें । शेवटीं जैसें
                            ॥11-403॥
                        </p>
                    </div>
                    <div class="oviartha">
                        <p>
                            पूर्वी (समुद्रमंधनकाली) अमृत देखील देवांच्या हाती लागले (तेव्हा देवांनी गप्प बसावे की नाही?)
                            परंतु देव स्तब्ध बसले नाहीत. मग शेवटी ज्याप्रमाणे कालकूट विष समुद्रमंथनापासून उत्पन्न केले;
                            ॥11-403॥
                        </p>
                    </div>
                </div>
                <div>
                    <div class="ovi">
                        <p>
                            परी तें एकबगीं थोडें । केलिया प्रतिकारामाजिवडें ।<br>आणि तिये अवसरीचें तें सांकडें ।
                            निस्तरविलें शंभू ॥11-404॥
                        </p>
                    </div>
                    <div class="oviartha">
                        <p>
                            परंतु ते एक प्रकाराने थोडे होते. कारण ती केलेली गोष्ट निराकारण करण्याजोग्या गोष्टींपैकी एक
                            होती आणि त्या वेळचे ते संकट शंकराने निवारण केले. ॥11-404॥
                        </p>
                    </div>
                </div>
                <div>
                    <div class="ovi">
                        <p>
                            आतां हा जळतां वारा कें वेंटाळे ? । कोणा हे विषा भरलें गगन गिळे ? ।<br>महाकाळेंसि कें खेळें ?
                            । आंगवत असे ॥11-405॥
                        </p>
                    </div>
                    <div class="oviartha">
                        <p>
                            पण हलीचा जो हा विश्वरूपाचा प्रकार, हा प्रत्यक्ष पेटलेला वाराच आहे, तर तो कसा आवरेल ? विषाने
                            भरलेले आकाश कोणास गिळता येईल काय ? महाकाळाबरोबर खेळता येईल, असे कोणाच्या अंगी सामर्थ्य आहे ?
                            ॥11-405॥
                        </p>
                    </div>
                </div>
                <div>
                    <div class="ovi">
                        <p>
                            ऐसा अर्जुन दुःखें शिणतु । शोचित असे जिवाआंतु ।<br>परी न देखें तो प्रस्तुतु । अभिप्राय देवाचा
                            ॥11-406॥
                        </p>
                    </div>
                    <div class="oviartha">
                        <p>
                            याप्रमाणे अर्जुन दुःखाने कष्टी होऊन मनामध्ये शोक करीत होता. परंतु तो सांप्रत देवाचे मनोगत
                            काय आहे, हे ओळखत नव्हता. ॥11-406॥
                        </p>
                    </div>
                </div>
                <div>
                    <div class="ovi">
                        <p>
                            जे मी मारिता हे कौरव मरते । ऐसेनि वेंटाळिला होता मोहें बहुतें ।<br>तो फेडावयालागीं अनंतें ।
                            हें दाखविलें निज ॥11-407॥
                        </p>
                    </div>
                    <div class="oviartha">
                        <p>
                            कारण, मी अर्जुन मारणारा आणि हे कौरव माझ्या हातून मरणारे, अशा मोठ्या मोहाने तो घेरला होता, ती
                            भुरळ दूर करण्याकरिता श्रीकृष्णाने हे विश्वरूपरूपी आपले खास स्वरूप त्याला दाखविले. ॥11-407॥
                        </p>
                    </div>
                </div>
                <div>
                    <div class="ovi">
                        <p>
                            अरे कोण्ही कोणातें न मारी । एथ मीचि हो सर्व संहारीं ।<br>हें विश्वरूपव्याजें हरी । प्रकटित
                            असे ॥11-408॥
                        </p>
                    </div>
                    <div class="oviartha">
                        <p>
                            ‘अर्जुना, वास्तविक कोणी कोणाला मारीत नाही. यात मी स्वतःच सर्वांचा नाश करतो.’ हे तत्त्व
                            विश्वरूपाच्या निमित्ताने श्रीकृष्ण उघड करून दाखवीत आहे. ॥11-408॥
                        </p>
                    </div>
                </div>
                <div>
                    <div class="ovi">
                        <p>
                            परी वायांचि व्याकुलता । ते न चोजवेचि पंडुसुता ।<br>मग अहा कंपु नव्हता । वाढवित असे ॥11-409॥
                        </p>
                    </div>
                    <div class="oviartha">
                        <p>
                            परंतु ते अर्जुनास न कळल्यामुळे तो व्यर्थ शोकाकुल होऊन नसलेली भीति उगीच वाढवीत आहे. ॥11-409॥
                        </p>
                    </div>
                </div>
                <div>
                    <div class="ovi">
                        <p>
                            तेथ म्हणे पाहा हो एके वेळे । सासिकवचेंसि दोन्ही दळें ।<br>वदनीं गेलीं आभाळें । गगनीं कां
                            जैसीं ॥11-410॥
                        </p>
                    </div>
                    <div class="oviartha">
                        <p>
                            त्या प्रसंगात तो अर्जुन म्हणाला, ‘अहो हे पहा. ज्याप्रमाणे ढग आकाशामध्ये नाहीसे व्हावेत
                            त्याप्रमाणे तलवार व चिलखतासह दोन्हीकडील सैन्ये एकाच वेळेला तोंडात गेली आहेत. ॥11-410॥
                        </p>
                    </div>
                </div>
            </div>
            <div id="page42" class="page-content">
                <div>
                    <div class="ovi">
                        <p>
                            कां महाकल्पाचिया शेवटीं । जैं कृतांतु कोपला होय सृष्टी ।<br>तैं एकविसांही स्वर्गां मिठी ।
                            पाताळासकट दे ॥11-411॥
                        </p>
                    </div>
                    <div class="oviartha">
                        <p>
                            अथवा महाकल्पांताच्या अखेरीस ज्या वेळेला विश्वावर सर्वनाशक यमाचा रोष होतो, त्या वेळेला
                            पाताळासह एकवीस स्वर्गाना तो ग्रासून टाकतो. ॥11-411॥
                        </p>
                    </div>
                </div>
                <div>
                    <div class="ovi">
                        <p>
                            नातरी उदासीनें दैवें । संचकाचीं वैभवें ।<br>जेथींचीं तेथ स्वभावें । विलया जाती ॥11-412॥
                        </p>
                    </div>
                    <div class="oviartha">
                        <p>
                            अथवा, प्रतिकूल देवाच्या योगाने कृपणाचे ठेवे सहजच जसे जेथच्या तेथे नाश पावतात, ॥11-412॥
                        </p>
                    </div>
                </div>
                <div>
                    <div class="ovi">
                        <p>
                            तैसीं सासिन्नलीं सैन्यें एकवटें । इये मुखीं जाहलीं प्रविष्टें ।<br>परी एकही तोंडौनि न सुटे ।
                            कैसें कर्म देखा ॥11-413॥
                        </p>
                    </div>
                    <div class="oviartha">
                        <p>
                            त्याप्रमाणे एकत्र झालेली सैन्ये या तोंडामध्ये एकदम शिरली आहेत. परंतु कसे कर्म विपरीत आहे पहा
                            की, त्यापैकी एक देखील तोंडाच्या सपाट्यातून सुटत नाही ! ॥11-413॥
                        </p>
                    </div>
                </div>
                <div>
                    <div class="ovi">
                        <p>
                            अशोकाचे अंगवसे । चघळिले कर्‍हेनि जैसे ।<br>लोक वक्त्रामाजीं तैसे । वायां गेले ॥11-414॥
                        </p>
                    </div>
                    <div class="oviartha">
                        <p>
                            ज्याप्रमाणे उंटाने अशोक झाडाचे ढगळे चघळावेत, त्याप्रमाणे हे लोक तोंडामध्ये वाया गेलेले आहेत.
                            ॥11-414॥
                        </p>
                    </div>
                </div>
                <div>
                    <div class="ovi">
                        <p>
                            परि सिसाळें मुकुटेंसीं । पडिली दाढांचे सांडसीं ।<br>पीठ होत कैसीं । दिसत आहाती ॥11-415॥
                        </p>
                    </div>
                    <div class="oviartha">
                        <p>
                            परंतु मुकुटासुद्धा मस्तके दाढांच्या चिमट्यात पडलेली कशी पीठ होतांना दिसत आहेत. ॥11-415॥
                        </p>
                    </div>
                </div>
                <div>
                    <div class="ovi">
                        <p>
                            तियें रत्‍नें दांतांचिये सवडीं । कूट लागलें जिभेच्या बुडीं ।<br>कांहीं कांहीं आगरडीं ।
                            द्रंष्ट्रांचीं माखलीं ॥11-416॥
                        </p>
                    </div>
                    <div class="oviartha">
                        <p>
                            मुकुटांवरील काही रत्ने दातांच्या फटीत सांपडली आहेत; कित्येक रत्नांचे झालेले पीठ, जिभेच्या
                            बुडास लागले असून कांही कांही दाढांचे अग्रभागहि त्या पिठाने माखून गेले आहेत. ॥11-416॥
                        </p>
                    </div>
                </div>
                <div>
                    <div class="ovi">
                        <p>
                            हो कां जे विश्वरूपें काळें । ग्रासिलीं लोकांचीं शरीरें बळें ।<br>परि जीवित्व देहींचीं
                            सिसाळें । अवश्य कीं राखिलीं ॥11-417॥
                        </p>
                    </div>
                    <div class="oviartha">
                        <p>
                            अथवा ज्याप्रमाणे विश्वरूपी काळाने लोकांची शरीरे व बळे जरी गासली तरी जीवांचे देहाचे उत्तम भाग
                            जी लोकांची मस्तेके ती अवश्य राखली. ॥11-417॥
                        </p>
                    </div>
                </div>
                <div>
                    <div class="ovi">
                        <p>
                            तैसीं शरीरामाजीं चोखडीं । इयें उत्तमांगें होतीं फुडीं ।<br>म्हणौनि महाकाळाचियाही तोंडीं ।
                            परि उरलीं शेखीं ॥11-418॥
                        </p>
                    </div>
                    <div class="oviartha">
                        <p>
                            त्याप्रमाणे मस्तके निश्चयेकरून शरीराचे उत्तम भाग होती, म्हणून ती महाकालाच्या (विश्वरूपी
                            काळाच्या) तोंडात जरी गेली तरी पण शेवटी उरली. म्हणजे विश्वरूपी महाकालाच्याही तोंडात नाश पावली
                            नाहीत. ॥11-418॥
                        </p>
                    </div>
                </div>
                <div>
                    <div class="ovi">
                        <p>
                            मग म्हणे हें काई । जन्मलयां आन मोहरचि नाहीं ।<br>जग आपैसेंचि वदनडोहीं । संचारताहे ॥11-419॥
                        </p>
                    </div>
                    <div class="oviartha">
                        <p>
                            नंतर अर्जुन म्हाणावयास लागला हे काय ? जन्माला आलेल्या प्राण्याला दुसरी गतीच नाही. सर्व जग
                            आपोआप विश्वरूपाच्या मुखरूपी डोहात जात आहे. ॥11-419॥
                        </p>
                    </div>
                </div>
                <div>
                    <div class="ovi">
                        <p>
                            यया आपेंआप आघविया सृष्टी । लागलिया आहाति वदनाच्या वाटीं ।<br>आणि हा जेथिंचिया तेथ मिठी ।
                            देतसे उगला ॥11-420॥
                        </p>
                    </div>
                    <div class="oviartha">
                        <p>
                            या सर्वच सृष्ट्या मुखाच्या वाटेस लागल्या असून हे विश्वरूप उगीच जागच्या जागीच त्यास गिळून
                            टाकीत आहे. ॥11-420॥
                        </p>
                    </div>
                </div>
            </div>
            <div id="page43" class="page-content">
                <div>
                    <div class="ovi">
                        <p>
                            ब्रह्मादिक समस्त । उंचा मुखामाजीं धांवत ।<br>येर सामान्य हे भरत । ऐलीच वदनीं ॥11-421॥
                        </p>
                    </div>
                    <div class="oviartha">
                        <p>
                            ब्रह्मदेव आदिकरून सर्व हे उंच असलेल्या मुखामधे वेगाने जात आहेत आणि बाकीचे जे साधारण प्रतीचे
                            लोक आहेत, ते अलिकडील तोंडातच पडत आहेत. ॥11-421॥
                        </p>
                    </div>
                </div>
                <div>
                    <div class="ovi">
                        <p>
                            आणीकही भूतजात । तें उपजलेचि ठायीं ग्रासित ।<br>परि याचिया मुखा निभ्रांत । न सुटेचि कांहीं
                            ॥11-422॥
                        </p>
                    </div>
                    <div class="oviartha">
                        <p>
                            आणखी देखील जेवढे प्राणी आहेत, तेवढ्या सर्वांस उत्पन्न झालेल्या ठिकाणीच मुख गिळून टाकीत आहे,
                            पण याच्या मुखातून खरोखर काहीच सुटत नाही. ॥11-422॥
                        </p>
                    </div>
                </div>
                <div>
                    <div class="ovi">
                        <p>
                            जैसे महानदीचे वोघ । वहिले ठाकिती समुद्राचें आंग ।<br>तैसें आघवाचिकडूनि जग । प्रवेशत मुखीं
                            ॥11-423॥
                        </p>
                    </div>
                    <div class="oviartha">
                        <p>
                            ज्ञा – ज्याप्रमाणे मोठ्या नद्यांचे प्रवाह मोठ्या वेगाने समुद्रास येऊन मिळतात, त्याप्रमाणे
                            (तितक्या वेगात) सर्व बाजूंनी हे जग त्याच्या मुखात शिरत आहे. ॥11-423॥
                        </p>
                    </div>
                </div>
                <div>
                    <div class="ovi">
                        <p>
                            आयुष्यपंथें प्राणिगणी । करोनि अहोरात्रांची मोवणी ।<br>वेगें वक्त्रामिळणीं । साधिजत आहाती
                            ॥11-424॥
                        </p>
                    </div>
                    <div class="oviartha">
                        <p>
                            आयुष्याच्या मार्गाने रात्रंदिवसाच्या पायर्‍या करून सर्व प्रकारच्या प्राण्यांचे समुदाय
                            त्वरेने मुखात प्रवेश करण्याचे साधीत आहेत. ॥11-424॥
                        </p>
                    </div>
                </div>
                <div>
                    <div class="ovi">
                        <p>
                            जळतया गिरीच्या गवखा- । माजीं घापती पतंगाचिया झाका ।<br>तैसे समग्र लोक देखा । इये वदनीं पडती
                            ॥11-425॥
                        </p>
                    </div>
                    <div class="oviartha">
                        <p>
                            ज्ञा – पेट घेतलेले डोंगरांच्या दरीमधे ज्याप्रमाणे पतंगांचे समुदाय उड्या घालतात त्याप्रमाणे
                            पहा, हे सर्व लोक या तोंडामधे येऊन पडत आहेत. ॥11-425॥
                        </p>
                    </div>
                </div>
                <div>
                    <div class="ovi">
                        <p>
                            परि जेतुलें येथ प्रवेशलें । तें तातलिया लोहें पाणीचि पां गिळिलें ।<br>वहवटींहि पुसिलें ।
                            नामरूप तयांचें ॥11-426॥
                        </p>
                    </div>
                    <div class="oviartha">
                        <p>
                            परंतु लोखंड जसे पाण्याला शोषून टाकते, त्याप्रमाणे जेवढे म्हणून प्राणी या मुखात जात आहेत,
                            तेवढ्यांचे वहिवाटीला सुद्धा नामरूप रहात नाही. ॥11-426॥
                        </p>
                    </div>
                </div>
                <div>
                    <div class="ovi">
                        <p>
                            आणि येतुलाही आरोगण । करितां भुके नाहीं उणेपण ।<br>कैसें दीपन असाधारण । उदयलें यया ॥11-427॥
                        </p>
                    </div>
                    <div class="oviartha">
                        <p>
                            आणि इतकेही खाणे खात असता भूख काहीच कमी होत नाही. याच्या जठराग्नीला कितीतरी विशेष प्रखरता आली
                            आहे. ॥11-427॥
                        </p>
                    </div>
                </div>
                <div>
                    <div class="ovi">
                        <p>
                            जैसा रोगिया ज्वराहूनि उठिला । का भणगा दुकाळु पाहला ।<br>तैसा जिभांचा लळलळाटु देखिला ।
                            आवाळुवें चाटितां ॥11-428॥
                        </p>
                    </div>
                    <div class="oviartha">
                        <p>
                            जसा एखादा रोगी तापातून बरा व्हावा (म्हणजे त्याला खा खा सुटते) अथवा जसे एखाद्या भिकारी
                            मनुष्याला दुष्काळ संपून सुकाळ आला म्हणजे खा खा सुटते, त्याप्रमाणे ओष्ठप्रांत चाटतांना जिभेची
                            हलण्याची गडबड दिसते. ॥11-428॥
                        </p>
                    </div>
                </div>
                <div>
                    <div class="ovi">
                        <p>
                            तैसें आहाराचे नांवें कांहीं । तोंडापासूनि उरलेंचि नाहीं ।<br>कैसी समसमीत नवाई । भुकेलेपणाची
                            ॥11-429॥
                        </p>
                    </div>
                    <div class="oviartha">
                        <p>
                            ज्ञा – तसेच खाण्याचा जेवढा म्हणून पदार्थ आहे त्यापैकी तुझ्या तोंडापासून कशाचाच बचाव झाला
                            नाही. खरमरित भूक लागलेल्या स्थितीची ही कशी अपूर्वता आहे ? ॥11-429॥
                        </p>
                    </div>
                </div>
                <div>
                    <div class="ovi">
                        <p>
                            काय सागराचा घोंटु भरावा ? । कीं पर्वताचा घांसु करावा ? ।<br>ब्रह्मकटाहो घालावा । आघवाचि दाढे
                            ॥11-430॥
                        </p>
                    </div>
                    <div class="oviartha">
                        <p>
                            सर्व समुद्रच पिऊन टाकावा की काय किंवा पर्वतच गट्ट करावा की काय अथवा हे संपूर्ण विश्वच
                            दाढेखाली घालावे की काय ॥11-430॥
                        </p>
                    </div>
                </div>
            </div>
            <div id="page44" class="page-content">
                <div>
                    <div class="ovi">
                        <p>
                            दिशा सगळियाचि गिळाविया । चांदणिया चाटूनि घ्याविया ।<br>ऐसें वर्तत आहे साविया । लोलुप्य बा
                            तुझें ॥11-431॥
                        </p>
                    </div>
                    <div class="oviartha">
                        <p>
                            सगळ्या दिशाच गिळून टाकाव्या अथवा चांदण्या चाटून पुसून घ्याव्यात, अशी ही देवा तुला साहाजिकच
                            हाव दिसत आहे. ॥11-431॥
                        </p>
                    </div>
                </div>
                <div>
                    <div class="ovi">
                        <p>
                            जैसा भोगीं कामु वाढे । कां इंधनें आगीसि हाकाक चढे ।<br>तैसी खातखातांचि तोंडें । खाखांतें
                            ठेलीं ॥11-432॥
                        </p>
                    </div>
                    <div class="oviartha">
                        <p>
                            ज्याप्रमाणे विषयभोगाने भोगण्याची इच्छा वाढते, अथवा सर्पणाने अग्नीची खा खा होते, त्याप्रमाणे
                            तुझी तोंडे सारखी खात असतानाही पुन्हा मुन्हा खा खा करीतच राहिली आहेत. ॥11-432॥
                        </p>
                    </div>
                </div>
                <div>
                    <div class="ovi">
                        <p>
                            कैसें एकचि केवढें पसरलें । त्रिभुवन जिव्हाग्रीं आहे टेकलें ।<br>जैसें कां कवीठ घातलें ।
                            वडवानळीं ॥11-433॥
                        </p>
                    </div>
                    <div class="oviartha">
                        <p>
                            एकच तोंड पण कसे व केवढे पसरले आहे ? ज्याप्रमाणे वडवानळामधे कवठ घालावे त्याप्रमाणे हे तिन्ही
                            लोक तुझ्या जिभेच्या टोकालाच लागलेले दिसतात. ॥11-433॥
                        </p>
                    </div>
                </div>
                <div>
                    <div class="ovi">
                        <p>
                            ऐसीं अपार वदनें । आतां येतुलीं कैंचीं त्रिभुवनें ।<br>कां आहारु न मिळतां येणें मानें ।
                            वाढविलीं सैंघ ॥11-434॥
                        </p>
                    </div>
                    <div class="oviartha">
                        <p>
                            (एक तोंडाची अशी वाट झाली) अशी (आपल्या विश्वरूपात) असंख्य तोंडे आहेत. आता इतक्या मुखांना इतकी
                            त्रिभुवने कोठली ? तेव्हा (ज्याच्या तेजाचा ताप) सहन करणे अशक्य आहे अशा तू त्यांना खायला न
                            मिळता ती इतकी कशाला वाढवलीस ? ॥11-434॥
                        </p>
                    </div>
                </div>
                <div>
                    <div class="ovi">
                        <p>
                            अगा हा लोकु बापुडा । जाहला वदनज्वाळां वरपडा ।<br>जैसी वणवेयाचिया वेढां । सांपडती मृगें
                            ॥11-435॥
                        </p>
                    </div>
                    <div class="oviartha">
                        <p>
                            अहो, बिचारे जगत तुझ्या तोंडातून निघणार्‍या ज्वाळांच्या भडक्यात सापडले आहे. ज्याप्रमाणे
                            वणव्याच्या वेढ्यात जनावरे सापडावीत ॥11-435॥
                        </p>
                    </div>
                </div>
                <div>
                    <div class="ovi">
                        <p>
                            आतां तैसें यां विश्वा जाहालें । देव नव्हे हें कर्म आलें ।<br>कां जग चळचळां पांगिलें ।
                            काळजाळें ॥11-436॥
                        </p>
                    </div>
                    <div class="oviartha">
                        <p>
                            आता त्याप्रमाणे जगाला झाले आहे. हा (तारणारा) देव नाही तर हे सर्वांचे अनिष्ट कर्मच
                            विश्वरूपाने ओढवले आहे. अथवा जगद्रूपी जलचरांना (विश्वरूप) हे काळरूपी जाळेच पसरले आहे.
                            ॥11-436॥
                        </p>
                    </div>
                </div>
                <div>
                    <div class="ovi">
                        <p>
                            आतां इये अंगप्रभेचिये वागुरे । कोणीकडूनि निगिजैल चराचरें ।<br>हीं वक्त्रें नोहेती जोहारें ।
                            वोडवलीं जगा ॥11-437॥
                        </p>
                    </div>
                    <div class="oviartha">
                        <p>
                            आता ह्या विश्वरूपाच्या शरीराचे तेज हेच कोणी एक (पारध्याचे) जाळे आहे. त्यातून स्थावरजंगमाला
                            कोणत्या बाजूने निसटून जाता येईल ? (मला वाटते) ही तोंडे नाहीत तर ती पेटलेली लाखेची घरेच जगाला
                            प्राप्त झाली आहेत. ॥11-437॥
                        </p>
                    </div>
                </div>
                <div>
                    <div class="ovi">
                        <p>
                            आगी आपुलेनि दाहकपणें । कैसेनि पोळिजे तें नेणे ।<br>परी जया लागे तया प्राणें । सुटिकाची नाहीं
                            ॥11-438॥
                        </p>
                    </div>
                    <div class="oviartha">
                        <p>
                            आपल्या आगीने आपण दुसर्‍याला कसे पोळतो हे अग्नीस जरी कळत नाही तथापि ज्याला अग्नीची आग लागते
                            त्याचे प्राण वाचत नाहीत. ॥11-438॥
                        </p>
                    </div>
                </div>
                <div>
                    <div class="ovi">
                        <p>
                            नातरी माझेनि तिखटपणें । कैसें निवटे हें शस्त्र कायि जाणें ।<br>कां आपुलियां मारा नेणें । विष
                            जैसें ॥11-439॥
                        </p>
                    </div>
                    <div class="oviartha">
                        <p>
                            किंवा आपल्या तीक्ष्णपणाने (दुसर्‍याचा) कसा घात होतो हे हत्यार काय जाणते का ? किंवा
                            ज्याप्रमाणे विषास आपण किती प्राणघातक आहोत याची खबरही नसते ॥11-439॥
                        </p>
                    </div>
                </div>
                <div>
                    <div class="ovi">
                        <p>
                            तैसी तुज कांहीं । आपुलिया उग्रपणाची सेचि नाहीं ।<br>परी ऐलीकडिले मुखीं खाई । हो सरली जगाची
                            ॥11-440॥
                        </p>
                    </div>
                    <div class="oviartha">
                        <p>
                            त्याप्रमाणे तुला आपल्या स्वत:च्या उग्रपणाची बिलकूल आठवणच नाही. पण इकडे अलिकडल्या तोंडात सर्व
                            जगाचा नाश होऊन राहिला आहे. ॥11-440॥
                        </p>
                    </div>
                </div>
            </div>
            <div id="page45" class="page-content">
                <div>
                    <div class="ovi">
                        <p>
                            अगा आत्मा तूं एकु । सकळ विश्वव्यापकु ।<br>तरी कां आम्हां अंतकु । तैसा वोडवलासी ? ॥11-441॥
                        </p>
                    </div>
                    <div class="oviartha">
                        <p>
                            देवा, तू सर्व जगाला व्यापून असणारा जर एकच आत्मा आहेस, तर मग आम्हाला प्राण घेणार्‍या
                            यमाप्रमाणे का झाला आहेस ? ॥11-441॥
                        </p>
                    </div>
                </div>
                <div>
                    <div class="ovi">
                        <p>
                            तरी मियां सांडिली जीवित्वाची चाड । आणि तुवांही न धरावी भीड ।<br>मनीं आहे तें उघड । बोल पां
                            सुखें ॥11-442॥
                        </p>
                    </div>
                    <div class="oviartha">
                        <p>
                            मी तर आपल्या जगण्याची आशाच सोडली आहे आणि तूही काही भीडभाड धरू नकोस. तुझ्या मनात जे काय आहे
                            ते खुशाल स्पष्टपणे सांगून टाक. ॥11-442॥
                        </p>
                    </div>
                </div>
                <div>
                    <div class="ovi">
                        <p>
                            किती वाढविसी या उग्ररूपा । आंगींचें भगवंतपण आठवीं बापा ।<br>नाहीं तरी कृपा । मजपुरती पाही
                            ॥11-443॥
                        </p>
                    </div>
                    <div class="oviartha">
                        <p>
                            या उग्र रूपाला तू किती वाढवीत आहेस ? देवा, आपल्या स्वत:च्या अंगी असलेले भगवंतपण (पालन
                            करण्याचा स्वभाव) आठव, नाही तर (तसे करण्याचे आपल्या मनात नसेल तर) माझ्यापुरती तरी कृपा कर.
                            ॥11-443॥
                        </p>
                    </div>
                </div>
                <div>
                    <div class="ovi">
                        <p>
                            तरी एक वेळ वेदवेद्या । जी त्रिभुवनैक आद्या ।<br>विनवणी विश्ववंद्या । आइकें माझी ॥11-444॥
                        </p>
                    </div>
                    <div class="oviartha">
                        <p>
                            परंतु वेदाकडून जाणले जाणार्‍या, त्रैलोक्याच्या मूळकारणा व सर्व जगाला नमस्कार करण्यास योग्य
                            अशा हे श्रीकृष्णा, एक वेळ माझी विनंती ऐक. ॥11-444॥
                        </p>
                    </div>
                </div>
                <div>
                    <div class="ovi">
                        <p>
                            ऐसें बोलोनि वीरें । चरण नमस्कारिलें शिरें ।<br>मग म्हणें तरी सर्वेश्वरें । अवधारिजो ॥11-445॥
                        </p>
                    </div>
                    <div class="oviartha">
                        <p>
                            ज्ञा – त्या शूर अर्जुनाने याप्रमाणे बोलून आपल्या मस्तकाने प्रभूच्या चरणास वंदन केले व मग
                            म्हणाला, हे जगत्प्रभो श्रीकृष्णा आपण ऐकावे. ॥11-445॥
                        </p>
                    </div>
                </div>
                <div>
                    <div class="ovi">
                        <p>
                            मियां होआवया समाधान । जी पुसिलें विश्वरूपध्यान ।<br>आणि एकेंचि काळें त्रिभुवन । गिळितुचि
                            उठिलासी ॥11-446॥
                        </p>
                    </div>
                    <div class="oviartha">
                        <p>
                            माझे समाधान व्हावे म्हणून मी विश्वरूपाचे ध्यान विचारले आणि इतक्यात एकदम तू सर्व
                            त्रैलोक्यसंहारच करीत सुटलास. ॥11-446॥
                        </p>
                    </div>
                </div>
                <div>
                    <div class="ovi">
                        <p>
                            तरी तूं कोण कां येतुलीं । इयें भ्यासुरें मुखें कां मेळविलीं ।<br>आघवियाचि करीं परिजिलीं ।
                            शस्त्रें कांह्या ॥11-447॥
                        </p>
                    </div>
                    <div class="oviartha">
                        <p>
                            तेव्हा तू आहेस तरी कोण ? व इतकी ही भयंकर तोंडे कशाकरता तयार केली आहेस ? व या सर्वच हातात
                            शस्त्रे कशाकरता धारण केली आहेस ? ॥11-447॥
                        </p>
                    </div>
                </div>
                <div>
                    <div class="ovi">
                        <p>
                            जी जंव तंव रागीटपणें । वाढोनि गगना आणितोसि उणें ।<br>कां डोळे करूनि भिंगुळवाणे । भेडसावीत
                            आहासी ॥11-448॥
                        </p>
                    </div>
                    <div class="oviartha">
                        <p>
                            जेव्हा तेव्हा रागीटपणे अधिक वाढून आकाशालाही कमीपणा आणीत आहेस. तू डोळे भयंकर वटारून आम्हाला
                            भीती काय म्हणून दाखवीत आहेस ? ॥11-448॥
                        </p>
                    </div>
                </div>
                <div>
                    <div class="ovi">
                        <p>
                            एथ कृतांतेंसि देवा । कासया किजतसे हेवा ।<br>हा आपुला तुवां सांगावा । अभिप्राय मज ॥11-449॥
                        </p>
                    </div>
                    <div class="oviartha">
                        <p>
                            देवा येथे सर्वनाश करणार्‍या काळाबरोबर स्पर्धा काय म्हणून केली जात आहे ? या करण्यात तुझा
                            अभिप्राय काय आहे ? तो तू मला सांगावास. ॥11-449॥
                        </p>
                    </div>
                </div>
                <div>
                    <div class="ovi">
                        <p>
                            या बोला म्हणे अनंतु । मी कोण हें आहासी पुसतु ।<br>आणि कायिसयालागीं असे वाढतु । उग्रतेसी
                            ॥11-450॥
                        </p>
                    </div>
                    <div class="oviartha">
                        <p>
                            अर्जुनाच्या या भाषणावर श्रीकृष्ण म्हणाले, मी कोण आहे आणि एवढ्या उग्रतेने कशाकरता वाढत आहे
                            हेच तू विचारीत आहेस ना? ॥11-450॥
                        </p>
                    </div>
                </div>
            </div>
            <div id="page46" class="page-content">
                <div>
                    <div class="ovi">
                        <p>
                            तरी मी काळु गा हें फुडें । लोक संहारावयालागीं वाढें ।<br>सैंघ पसरिलीं आहातीं तोंडें । आतां
                            ग्रासीन हें आघवें ॥11-451॥
                        </p>
                    </div>
                    <div class="oviartha">
                        <p>
                            ज्ञा – तर अरे मी काल आहे, हे पक्के समज. मी जगाचा नाश करण्याकरता मोठा होत आहे. माझी तोंडे
                            चहूकडे पसरली आहेत व मी त्या तोंडांनी हे सर्व विश्व आता गिळून टाकीन. ॥11-451॥
                        </p>
                    </div>
                </div>
                <div>
                    <div class="ovi">
                        <p>
                            एथ अर्जुन म्हणे कटकटा । उबगिलों मागिल्या संकटा ।<br>म्हणौनि आळविला तंव वोखटा । उवाइला हा
                            ॥11-452॥
                        </p>
                    </div>
                    <div class="oviartha">
                        <p>
                            असे ऐकून अर्जुन म्हणाला हाय हाय, (हे सर्व सैन्यच्या सैन्यच विश्वरूपाच्या उग्र तोंडात जात
                            आहे. अशा) या पहिल्या संकटाने मी त्रासलो म्हणून श्रीकृष्णाची प्रार्थना केली, त्यावर तो हा
                            श्रीकृष्ण परमात्मा अनिष्ट रूपाने प्रगट झाला. ॥11-452॥
                        </p>
                    </div>
                </div>
                <div>
                    <div class="ovi">
                        <p>
                            तेवींचि कठिण बोलें आसतुटी । अर्जुन होईल हिंपुटी ।<br>म्हणौनि सवेंचि म्हणे किरीटी । परि आन एक
                            असे ॥11-453॥
                        </p>
                    </div>
                    <div class="oviartha">
                        <p>
                            त्यावर कठिण बोलण्याने अर्जुन निराश व कष्टी होईल म्हणून लागलीच श्रीकृष्ण म्हणाले, हे अर्जुना,
                            पण यात दुसरी आणखी एक गोष्ट आहे. ॥11-453॥
                        </p>
                    </div>
                </div>
                <div>
                    <div class="ovi">
                        <p>
                            तरी आतांचिये संहारवाहरे । तुम्हीं पांडव असा बाहिरे ।<br>तेथ जातजातां धनुर्धरें । सांवरिले
                            प्राण ॥11-454॥
                        </p>
                    </div>
                    <div class="oviartha">
                        <p>
                            तर आताच्या या संहाररूपी संकटाबाहेर फक्त तुम्ही पांडव अहात. असे भागवंत बोलले, त्या वेळी
                            अर्जुनाने जाण्याच्या बेतात आलेले आपले प्राण सावरून धरले. ॥11-454॥
                        </p>
                    </div>
                </div>
                <div>
                    <div class="ovi">
                        <p>
                            होता मरणमहामारीं गेला । तो मागुता सावधु जाहला ।<br>मग लागला बोला । चित्त देऊं ॥11-455॥
                        </p>
                    </div>
                    <div class="oviartha">
                        <p>
                            अर्जुन मरणरूप महामारीत सापडला होता. तो पुन्हा सावध होऊन श्रीकृष्णाच्या बोलण्याकदे लक्ष देऊ
                            लागला. ॥11-455॥
                        </p>
                    </div>
                </div>
                <div>
                    <div class="ovi">
                        <p>
                            ऐसें म्हणिजत आहे देवें । अर्जुना तुम्ही माझें हें जाणावें ।<br>येर जाण मी आघवें । सरलों
                            ग्रासूं ॥11-456॥
                        </p>
                    </div>
                    <div class="oviartha">
                        <p>
                            अर्जुना, तुम्ही पांडव तेवढे माझे असल्यामुळे तुमच्या वाचून बाकी इतर सर्वांचा ग्रास करण्याला
                            मी तयार झालो आहे. असे तू पक्के समज, असे देव त्यावेळी म्हणाले. ॥11-456॥
                        </p>
                    </div>
                </div>
                <div>
                    <div class="ovi">
                        <p>
                            वज्रानळीं प्रचंडीं । जैसी घापे लोणियाची उंडी ।<br>तैसें जग हें माझिया तोंडीं । तुवां देखिलें
                            जें ॥11-457॥
                        </p>
                    </div>
                    <div class="oviartha">
                        <p>
                            विजेच्या प्रचंड अग्नीमधे ज्याप्रमाणे लोण्याचा गोळा घालावा, त्याप्रमाणे हे जग तू माझ्या
                            तोंडामधे हे पाहिलेस ॥11-457॥
                        </p>
                    </div>
                </div>
                <div>
                    <div class="ovi">
                        <p>
                            तरी तयामाझारीं कांहीं । भरंवसेनि उणें नाहीं ।<br>इये वायांचि सैन्यें पाहीं । वल्गिजत आहाती
                            ॥11-458॥
                        </p>
                    </div>
                    <div class="oviartha">
                        <p>
                            तर त्यामधे खात्रीपूर्वक काहीच शिल्लक रहाणार नाही. हे पहा या सैन्याकडून व्यर्थ बडबड केली जात
                            आहे. ॥11-458॥
                        </p>
                    </div>
                </div>
                <div>
                    <div class="ovi">
                        <p>
                            ऐसा चतुरंगाचिया संपदा । करित महाकाळेंसीं स्पर्धा ।<br>वांटिवेचिया मदा । वळंघले जे ॥11-459॥
                        </p>
                    </div>
                    <div class="oviartha">
                        <p>
                            हे जे सैन्याचे समुदाय जमवून शौर्यवृत्तीच्या बळाने गुरगुरत आहेत व हत्तींचे थवे आपली सैन्ये
                            यमाच्या वरचढ आहेत असे त्यांचे जे वर्णन करीत आहेत ॥11-459॥
                        </p>
                    </div>
                </div>
                <div>
                    <div class="ovi">
                        <p>
                            हे जे मिळोनियां मेळे । कुंथती वीरवृत्तीचेनि बळें ।<br>यमावरी गजदळें । वाखाणिजताती ॥11-460॥
                        </p>
                    </div>
                    <div class="oviartha">
                        <p>
                            ती म्हणतात (ती सैन्ये अशी वल्गना करतात) की आम्ही प्रतिसृष्टी करू. शपथ वाहून (प्रतिज्ञेने
                            मृत्यूला मारू आणि या विश्वाचा घोट भरू. ॥11-460॥
                        </p>
                    </div>
                </div>
            </div>
            <div id="page47" class="page-content">
                <div>
                    <div class="ovi">
                        <p>
                            म्हणती सृष्टीवरी सृष्टी करूं । आण वाहूनि मृत्यूतें मारूं ।<br>आणि जगाचा भरूं । घोंटु यया
                            ॥11-461॥
                        </p>
                    </div>
                    <div class="oviartha">
                        <p>
                            आम्ही ही सर्वच पृथ्वी गिळू व हे आकाश वरच्यावरच पेटवून भस्म करू, इतकेच काय, एवढ चंचल वारा, पण
                            त्यास देखील आम्ही आपल्या बाणाने जागचे जागी जखडून टाकू. ॥11-461॥
                        </p>
                    </div>
                </div>
                <div>
                    <div class="ovi">
                        <p>
                            पृथ्वी सगळीचि गिळूं । आकाश वरिच्यावरी जाळूं ।<br>कां बाणवरी खिळूं । वारयातें ॥11-462॥
                        </p>
                    </div>
                    <div class="oviartha">
                        <p>
                            पराक्रमाच्या मदावर स्वार झालेले जे सैनिक आहेत ते अशा या चतुरंगरूप संपत्तीच्या साह्याने
                            महाकाळाबरोबर स्पर्धा करतात. ॥11-462॥
                        </p>
                    </div>
                </div>
                <div>
                    <div class="ovi">
                        <p>
                            बोल हतियेराहूनि तिखट । दिसती अग्निपरिस दासट ।<br>मारकपणें काळकूट । महुर म्हणत ॥11-463॥
                        </p>
                    </div>
                    <div class="oviartha">
                        <p>
                            त्यांचे शब्द शस्त्रापेक्षा तीक्ष्ण व अग्नीपेक्षा दाहक आहेत असे वाटतात आणि या शब्दांच्या
                            मारकपणाची काळकूट विषाशी तुलना केली तर काळकूट विषाला मधुर म्हणावे लागेल. ॥11-463॥
                        </p>
                    </div>
                </div>
                <div>
                    <div class="ovi">
                        <p>
                            तरी हे गंधर्वनगरींचे उमाळे । जाण पोकळीचे पेंडवळें ।<br>अगा चित्रीव फळें । वीर हे देखें
                            ॥11-464॥
                        </p>
                    </div>
                    <div class="oviartha">
                        <p>
                            (अशी जरी ते गर्वाने वल्गना करीत आहेत) तरी हे गंधर्वनगरीचे लोटच आहेत, किंवा पोकळीचे भेंडोळे
                            आहेत, अथवा जशी चित्रांची रंगीत पोकळ फळे करतात त्याप्रमाणे हे वीर आहेत असे समज. ॥11-464॥
                        </p>
                    </div>
                </div>
                <div>
                    <div class="ovi">
                        <p>
                            हां गा मृगजळाचा पूर आला । दळ नव्हे कापडाचा साप केला ।<br>इया शृंगारूनियां खाला । मांडिलिया
                            पैं ॥11-465॥
                        </p>
                    </div>
                    <div class="oviartha">
                        <p>
                            हा सैन्य समुदाय म्हणजे मृगजळाचा पूर आलेला आहे. हे सैन्य नव्हे, तर कापडाचा साप केलेला आहे,
                            अथवा हे सजवून मांडलेले भोत आहे. ॥11-465॥
                        </p>
                    </div>
                </div>
                <div>
                    <div class="ovi">
                        <p>
                            येर चेष्टवितें जें बळ । तें मागांचि मियां ग्रासिलें सकळ ।<br>आतां कोल्हारिचे वेताळ । तैसे
                            निर्जीव हे आहाती ॥11-466॥
                        </p>
                    </div>
                    <div class="oviartha">
                        <p>
                            (यांच्या बाह्य स्वरूपा) शिवाय ज्या सामर्थ्याने ते हालचाल करतात ते सर्व सामर्थ्य मी मागेच
                            नाहीसे केले आहे. आता हे सर्व वीर मातीच्या चित्रातील वेताळासारखे जिवंत आहेत. ॥11-466॥
                        </p>
                    </div>
                </div>
                <div>
                    <div class="ovi">
                        <p>
                            हालविती दोरी तुटली । तरी तियें खांबावरील बाहुलीं ।<br>भलतेणें लोटिलीं । उलथोनि पडती ॥11-467॥
                        </p>
                    </div>
                    <div class="oviartha">
                        <p>
                            खांबावरल्या बाहुल्यांना हालवणारी दोरी तुटली म्हणजे हवे त्याने त्या बाहुल्यास ढकलले असता त्या
                            उलथून पडतात. ॥11-467॥
                        </p>
                    </div>
                </div>
                <div>
                    <div class="ovi">
                        <p>
                            तैसा सैन्याचा यया बगा । मोडतां वेळू न लगेल पैं गा ।<br>म्हणौनि उठीं उठीं वेगां । शाहाणा होईं
                            ॥11-468॥
                        </p>
                    </div>
                    <div class="oviartha">
                        <p>
                            ज्ञा – त्याप्रमाणे सैन्याचा हा आकार नाहीसा करण्याला काहीच वेळ लागणार नाही. एवढ्याकरता
                            अर्जुना, शहाणा हो आणि लवकर उठ पाहू. ॥11-468॥
                        </p>
                    </div>
                </div>
                <div>
                    <div class="ovi">
                        <p>
                            तुवां गोग्रहणाचेनि अवसरें । घातलें मोहनास्त्र एकसरें ।<br>मग विराटाचेनि महाभेडें उत्तरें ।
                            आसडूनि नागविलें ॥11-469॥
                        </p>
                    </div>
                    <div class="oviartha">
                        <p>
                            विराटराजाच्या गाई हरण करण्यास जेव्हा हे कौरव मत्स्यदेशात आले होते त्यावेळेस सरसकट सर्वांनाच
                            तू मोहनास्त्र घातलेस, म्हणून विराटाच्या अतिशय भित्र्या अशा उत्तर नावाच्या मुलाने सुद्धा जशी
                            सर्वांची वस्त्रे हिसकावून त्यांना नग्न केले ॥11-469॥
                        </p>
                    </div>
                </div>
                <div>
                    <div class="ovi">
                        <p>
                            आतां हें त्याहूनि निपटारें जहालें । निवटीं आयितें रण पडिलें ।<br>घेईं यश रिपु जिंतिले ।
                            एकलेनि अर्जुनें ॥11-470॥
                        </p>
                    </div>
                    <div class="oviartha">
                        <p>
                            आता हे त्यापेक्षाही तेजोहीन झालेले आहेत व आयता युद्धाचा प्रसंग आलेला आहे, तर तू त्यास मार व
                            एकट्या अर्जुनाने शत्रू जिंकले असे यश मिळव. ॥11-470॥
                        </p>
                    </div>
                </div>
            </div>
            <div id="page48" class="page-content">
                <div>
                    <div class="ovi">
                        <p>
                            आणि कोरडें यशचि नोहे । समग्र राज्यही आलें आहे ।<br>तूं निमित्तमात्रचि होयें । सव्यसाची
                            ॥11-471॥
                        </p>
                    </div>
                    <div class="oviartha">
                        <p>
                            आणि यात केवळ रिकामे यशच मिळाणार आहे असे नाही तर संपूर्ण राज्य देखील त्यात आलेले आहे.
                            अर्जुना, तू केवळ नावाला मात्र कारण हो. ॥11-471॥
                        </p>
                    </div>
                </div>
                <div>
                    <div class="ovi">
                        <p>
                            द्रोणाचा पाडु न करीं । भीष्माचें भय न धरीं ।<br>कैसेनि कर्णावरी । परजूं हें न म्हण ॥11-472॥
                        </p>
                    </div>
                    <div class="oviartha">
                        <p>
                            ज्ञा – द्रोणाची पर्वा करू नकोस. भीष्मांचे भय धरू नकोस. व कर्णावर शस्त्र कसे चालवू असे म्हणू
                            नकोस. ॥11-472॥
                        </p>
                    </div>
                </div>
                <div>
                    <div class="ovi">
                        <p>
                            कोण उपायो जयद्रथा कीजे । हें न चिंतूं चित्त तुझें ।<br>आणिकही आथि जे जे । नावाणिगे वीर
                            ॥11-473॥
                        </p>
                    </div>
                    <div class="oviartha">
                        <p>
                            जयद्रथाकरता काय उपाय करावा, याविषयी तुझ्या बुद्धीला विचार करण्याचे काही कारण नाही. आणखी
                            वरीलप्रमाणे जे नावाजलेले वीर आहेत ॥11-473॥
                        </p>
                    </div>
                </div>
                <div>
                    <div class="ovi">
                        <p>
                            तेही एक एक आघवें । चित्रींचे सिंहाडे मानावे ।<br>जैसे वोलेनि हातें घ्यावें । पुसोनियां
                            ॥11-474॥
                        </p>
                    </div>
                    <div class="oviartha">
                        <p>
                            ते देखील एक एक पाहिले तर सर्वच भिंतीवर काढलेल्या सिंहाच्या चित्रासारखे ओल्या हाताने पुसून
                            घेण्यास योग्य आहेत असे समज. ॥11-474॥
                        </p>
                    </div>
                </div>
                <div>
                    <div class="ovi">
                        <p>
                            यावरी पांडवा । काइसा युद्धाचा मेळावा ? ।<br>हा आभासु गा आघवा । येर ग्रासिलें मियां ॥11-475॥
                        </p>
                    </div>
                    <div class="oviartha">
                        <p>
                            अर्जुना, अशी वास्तविक स्थिती असतांना युद्धाचा समुदाय तो काय उरला आहे ? हा सर्व नुसता आभास
                            पोकळ देखावा आहे. बाकी (बाहेरील देखाव्याशिवाय इतर बल, तेज वगैरे) सर्व मी नाहीसे केले आहे.
                            ॥11-475॥
                        </p>
                    </div>
                </div>
                <div>
                    <div class="ovi">
                        <p>
                            जेव्हां तुवां देखिले । हे माझिया वदनीं पडिले ।<br>तेव्हांचि यांचें आयुष्य सरलें । आतां रितीं
                            सोपें ॥11-476॥
                        </p>
                    </div>
                    <div class="oviartha">
                        <p>
                            ज्यावेळेला तू हे सैनिक माझ्या तोंडात पडत असतांना पाहिलेस, त्याच वेळेला या सर्वांचे आयुष्य
                            संपले असे समज. आत हे पोकळ सोपटाप्रमाणे राहिले आहेत. ॥11-476॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि वहिला उठीं । मियां मारिले तूं निवटीं ।<br>न रिगे शोकसंकटीं । नाथिलिया ॥11-477॥
                        </p>
                    </div>
                    <div class="oviartha">
                        <p>
                            म्हणून लवकर उठ. मी यास आतून मारले आहे व तू यास बाहेरून मार. आणि नसत्या मिथ्या शोकसंकटात पडू
                            नकोस. ॥11-477॥
                        </p>
                    </div>
                </div>
                <div>
                    <div class="ovi">
                        <p>
                            आपणचि आडखिळा कीजे । तो कौतुकें जैसा विंधोनि पाडिजे ।<br>तैसें देखें गा तुझें । निमित्त आहे
                            ॥11-478॥
                        </p>
                    </div>
                    <div class="oviartha">
                        <p>
                            आपणच निशाण उभे करावे व आपणच त्यास कौतुकाने बाण मारून ते खाली पाडावे (यात जसे बाण हे
                            निमित्तमात्र आहेत त्याप्रमाणे या सर्वास मीच उत्पन्न केले व मीच मारले आहे) त्या बाणांप्रमाणे
                            यात तू केवळ निमित्त आहेस असे समज, ॥11-478॥
                        </p>
                    </div>
                </div>
                <div>
                    <div class="ovi">
                        <p>
                            बापा विरुद्ध जें जाहलें । तें उपजतांचि वाघें नेलें ।<br>आतां राज्येंशीं संचलें । यश तूं
                            भोगीं ॥11-479॥
                        </p>
                    </div>
                    <div class="oviartha">
                        <p>
                            बाबा अर्जुना, तुझ्या हिताला विरुद्ध असे जे काही एक उत्पन्न झालेले होते ते उत्पन्न होताक्षणीच
                            वाघाने नेले. (उत्पन्न झाल्याबरोबरच ते नाहीसे झाले). आता (वाटेतील काटा आयताच निघाल्यामुळे)
                            तुला मिळालेल्या राज्यासह यश तू भोग. ॥11-479॥
                        </p>
                    </div>
                </div>
                <div>
                    <div class="ovi">
                        <p>
                            सावियाचि उतत होते दायाद । आणि बळिये जगीं दुर्मद ।<br>ते वधिले विशद । सायासु न लागतां
                            ॥11-480॥
                        </p>
                    </div>
                    <div class="oviartha">
                        <p>
                            तुझे भाऊबंद स्वभावत:च गर्वाने फुगून गेले होते व जगामधे ते बलवान व मदोन्मत्त झाले होते. त्यास
                            मुळीच आयास न लागता तू साफ नाहीसे केलेस. ॥11-480॥
                        </p>
                    </div>
                </div>
            </div>
            <div id="page49" class="page-content">
                <div>
                    <div class="ovi">
                        <p>
                            ऐसिया इया गोष्टी । विश्वाच्या वाक्‌पटीं ।<br>लिहूनि घाली किरीटी । जगामाजीं ॥11-481॥
                        </p>
                    </div>
                    <div class="oviartha">
                        <p>
                            अर्जुना, या जगामधे अशा या सर्व गोष्टी सर्व जगताच्या वाचारूपी पटावर लिहून ठेव. ॥11-481॥
                        </p>
                    </div>
                </div>
                <div>
                    <div class="ovi">
                        <p>
                            ऐसी आघवीचि हे कथा । तया अपूर्ण मनोरथा ।<br>संजयो सांगे कुरुनाथा । ज्ञानदेवो म्हणे ॥11-482॥
                        </p>
                    </div>
                    <div class="oviartha">
                        <p>
                            ज्ञा – ज्ञानेश्वर महाराज म्हणतात याप्रमाणे ही सर्व हकिकत त्या मनोरथ पूर्ण न झालेल्या
                            कुरुदेशाच्या राजाला धृतराष्ट्राला संजय सांगत आहे. ॥11-482॥
                        </p>
                    </div>
                </div>
                <div>
                    <div class="ovi">
                        <p>
                            मग सत्यलोकौनि गंगाजळ । सुटलिया वाजत खळाळ ।<br>तैशी वाचा विशाळ । बोलतां तया ॥11-483॥
                        </p>
                    </div>
                    <div class="oviartha">
                        <p>
                            मग ज्या प्रमाणे गंगेचे पाणी सत्यलोकापासून सुटले असता सारखे खळखळ वाजत चालते, त्याप्रमाणे तो
                            श्रीकृष्ण बोलत असता गंभीर वाणीचा ओघ खळखळाटाने चालला होता ॥11-483॥
                        </p>
                    </div>
                </div>
                <div>
                    <div class="ovi">
                        <p>
                            नातरी महामेघांचे उमाळे । घडघडीत एके वेळे ।<br>कां घुमघुमिला मंदराचळें । क्षीराब्धी जैसा
                            ॥11-484॥
                        </p>
                    </div>
                    <div class="oviartha">
                        <p>
                            अथवा मोठमोठ्या मेघांचे लोट एकाच वेळेला उठले असता जसा गडगडाट व्हावा किंवा मंदर नावाच्या
                            पर्वताने क्षीरसमुद्रामधे ज्याप्रमाणे मंथनाचा एकसारखा घुमावा ॥11-484॥
                        </p>
                    </div>
                </div>
                <div>
                    <div class="ovi">
                        <p>
                            तैसें गंभीरें महानादें । हें वाक्य विश्वकंदें ।<br>बोलिलें अगाधें । अनंतरूपें ॥11-485॥
                        </p>
                    </div>
                    <div class="oviartha">
                        <p>
                            त्याप्रमाणे अगाध व अनंतरूपधारी, विश्वाचे कारण असलेल्या श्रीकृष्णाने गंभीर अशा मोठ्या शब्दाने
                            भाषण केले. ॥11-485॥
                        </p>
                    </div>
                </div>
                <div>
                    <div class="ovi">
                        <p>
                            तें अर्जुनें मोटकें ऐकिलें । आणि सुख कीं भय दुणावलें ।<br>हें नेणों परि कांपिन्नलें ।
                            सर्वांग तयाचें ॥11-486॥
                        </p>
                    </div>
                    <div class="oviartha">
                        <p>
                            ते अर्जुनाने थोडेसे ऐकले नाही, तोच सुखाचा म्हणा की भीतीचा म्हणा, दुप्पट जोर झाला, कशाचा हे
                            आम्हास माहीत नाही, परंतु एवढे खरे की त्यामुळे त्याचे सर्व शरीर थरथर कापावयास लागले. ॥11-486॥
                        </p>
                    </div>
                </div>
                <div>
                    <div class="ovi">
                        <p>
                            सखोलपणें वळली मोट । आणि तैसेचि जोडले करसंपुट ।<br>वेळोवेळां ललाट । चरणीं ठेवी ॥11-487॥
                        </p>
                    </div>
                    <div class="oviartha">
                        <p>
                            त्यास झालेले सुख अथवा भय थेट हृदयापर्यंत जाऊन भिडल्यामुळे तो आपल्या पायापर्यंत लवला आणि
                            त्याच सपाट्यात कसे तरी करून त्याने हात जोडले आणि तो आपले मस्तक पुन्हा पुन्हा प्रभूच्या
                            पायावर ठेऊ लागला. ॥11-487॥
                        </p>
                    </div>
                </div>
                <div>
                    <div class="ovi">
                        <p>
                            तेवींचि कांहीं बोलों जाये । तंव गळा बुजालाचि ठाये ।<br>हें सुख कीं भय होये । हें विचारा
                            तुम्हीं ॥11-488॥
                        </p>
                    </div>
                    <div class="oviartha">
                        <p>
                            याचप्रमाणे काही बोलण्याचा प्रयत्न करावा तो त्याचा कंठ भरून राही, हे सुख झाल्याचे लक्षण आहे
                            की भीतीचे आहे याचा तुम्ही आपल्या मनातच विचार करून निर्णय घ्यावा. (असे ज्ञानेश्वर महाराज
                            श्रोत्यांना सांगतात). ॥11-488॥
                        </p>
                    </div>
                </div>
                <div>
                    <div class="ovi">
                        <p>
                            परि तेव्हां देवाचेनि बोलें । अर्जुना हें ऐसें जाहलें ।<br>मियां पदांवरूनि देखिलें ।
                            श्लोकींचिया ॥11-489॥
                        </p>
                    </div>
                    <div class="oviartha">
                        <p>
                            परंतु त्यावेळी देवाने केलेले भाषण ऐकून अर्जुनाची ही अशी स्थिती झाली, हे श्लोकाच्या वरील
                            (भीतभीत: प्रणम्य) या पदावरून जाणले. ॥11-489॥
                        </p>
                    </div>
                </div>
                <div>
                    <div class="ovi">
                        <p>
                            मग तैसाचि भेणभेण । पुढती जोहारूनि चरण ।<br>मग म्हणे जी आपण । ऐसें बोलिलेती ॥11-490॥
                        </p>
                    </div>
                    <div class="oviartha">
                        <p>
                            मग तसाच भीत भीत पुन्हा श्रीकृष्णाच्या चरणाला नमस्कार करून म्हणाला, महाराज, आपण असे बोललात .
                            ॥11-490॥
                        </p>
                    </div>
                </div>
            </div>
            <div id="page50" class="page-content">
                <div>
                    <div class="ovi">
                        <p>
                            ना तरी अर्जुना मी काळु । आणि ग्रासिजे तो माझा खेळु ।<br>हा बोलु तुझा कीर अढळु । मानूं आम्ही
                            ॥11-491॥
                        </p>
                    </div>
                    <div class="oviartha">
                        <p>
                            ज्ञा – की ‘अर्जुना, मी सर्वभक्षक काळ आहे आणि सर्वांचा नाश करणे ही तर माझी लीलाच आहे्’, हे जे
                            तुझे बोलणे ते आम्ही खरोखर खरे मानू. ॥11-491॥
                        </p>
                    </div>
                </div>
                <div>
                    <div class="ovi">
                        <p>
                            परि तुवां जी काळें । आजि स्थितीचिये वेळे ।<br>ग्रासिजे हें न मिळे । विचारासी ॥11-492॥
                        </p>
                    </div>
                    <div class="oviartha">
                        <p>
                            परंतु हे परमेश्वरा, आपण जे काळ, त्यांनी आज स्थितिकाली पालन करण्याच्या वेळेसच जगाचा संहार
                            करावा, हे माझ्या विचारांशी जुळत नाही. ॥11-492॥
                        </p>
                    </div>
                </div>
                <div>
                    <div class="ovi">
                        <p>
                            कैसेनि आंगींचें तारुण्य काढावें ? । कैचें नव्हे तें वार्धक्य आणावें ? ।<br>म्हणौनि करूं
                            म्हणसी तें नव्हे । बहुतकरुनी ॥11-493॥
                        </p>
                    </div>
                    <div class="oviartha">
                        <p>
                            शरीरात असलेले तारुण्य कसे नाहीसे करावे व नसलेले म्हातारपण कोठून आणावे ? (या गोष्टी करू
                            म्हटले तर जशा व्हावयाच्या नाहीत त्याप्रमाणे) जरी तू या स्थितिकाली संहार करू म्हणतोस तरी ते
                            बहुतकरून होणार नाही. ॥11-493॥
                        </p>
                    </div>
                </div>
                <div>
                    <div class="ovi">
                        <p>
                            हां जी चौपाहारी न भरतां । कोणेही वेळे श्रीअनंता ।<br>काय माध्यान्हीं सविता । मावळतु आहे ?
                            ॥11-494॥
                        </p>
                    </div>
                    <div class="oviartha">
                        <p>
                            अहो देवा, चार प्रहर दिवस भरला नसताच कोणत्या वेळी सूर्य माध्याह्नी मावळला आहे काय ? ॥11-494॥
                        </p>
                    </div>
                </div>
                <div>
                    <div class="ovi">
                        <p>
                            पैं तुज अखंडिता काळा । तिन्ही आहाती जी वेळा ।<br>त्या तिन्ही परी सबळा । आपुलालिया समयीं
                            ॥11-495॥
                        </p>
                    </div>
                    <div class="oviartha">
                        <p>
                            देवा अखंडित असे जे आपण काळ, त्या आपल्यास तिन्हीही वेळा आपापल्या समयास पूर्ण सामर्थ्यवान
                            आहेत. ॥11-495॥
                        </p>
                    </div>
                </div>
                <div>
                    <div class="ovi">
                        <p>
                            जे वेळीं हों लागे उत्पत्ती । ते वेळीं स्थिति प्रळयो हारपती ।<br>आणि स्थितिकाळीं न मिरविती ।
                            उत्पत्ति प्रळयो ॥11-496॥
                        </p>
                    </div>
                    <div class="oviartha">
                        <p>
                            ज्यावेळेस उत्पत्ती व्हावयास लागते, त्यावेळी स्थिती व प्रलय दोन्ही अवस्था नाहीशा होतात आणि
                            स्थितीच्या वेळेस उत्पत्ति व प्रलय या दोन्हीही दिसत नाहीत. ॥11-496॥
                        </p>
                    </div>
                </div>
                <div>
                    <div class="ovi">
                        <p>
                            पाठीं प्रळयाचिये वेळे । उत्पत्ति स्थिति मावळे ।<br>हें कायसेनही न ढळे । अनादि ऐसें ॥11-497॥
                        </p>
                    </div>
                    <div class="oviartha">
                        <p>
                            उत्पत्ती, स्थितीचे मागून येणार्‍या प्रळयाच्या वेळेला उत्पत्ती, स्थिती या दोहोंचा लोप होतो.
                            ही व्यवस्था कशानेही बदलत नाही. असा हा क्रम अनादि कालापासूनचा आहे. ॥11-497॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि आजि तंव भरें भोगें । स्थिति वर्तिजत आहे जगें ।<br>एथ ग्रसिसी तूं हें न लगे । माझ्या
                            जीवीं ॥11-498॥
                        </p>
                    </div>
                    <div class="oviartha">
                        <p>
                            म्हणून तर आज स्थितिकाली जग हे भोगाच्या भरात वागत आहे. म्हणून या स्थितिकाली तू (कालरूप
                            श्रीकृष्ण) त्याचा संहार करशील हे माझ्या मनाला पटत नाही. ॥11-498॥
                        </p>
                    </div>
                </div>
                <div>
                    <div class="ovi">
                        <p>
                            तंव संकेतें देव बोले । अगा या दोन्ही सैन्यांसीचि मरण पुरलें ।<br>तें प्रत्यक्षचि तुज दाविलें
                            । येर यथाकाळें जाण ॥11-499॥
                        </p>
                    </div>
                    <div class="oviartha">
                        <p>
                            तेव्हा खुणेने देव म्हणाले, अरे अर्जुना फक्त या दोन्ही सैन्यांचे आयुष्य संपले हे मी तुला
                            प्रत्यक्ष दाखवले. यांच्याशिवाय इतर सर्व लोक आपापल्या योग्य काळी मरण पावतील ॥11-499॥
                        </p>
                    </div>
                </div>
                <div>
                    <div class="ovi">
                        <p>
                            हा संकेतु जंव अनंता । वेळु लागला बोलतां ।<br>तंव अर्जुनें लोकु मागुता । देखिला यथास्थिति
                            ॥11-500॥
                        </p>
                    </div>
                    <div class="oviartha">
                        <p>
                            हा इशारा देण्यास देवाला जितका वेळ लागला तितक्या वेळात अर्जुनाने पुन्हा पूर्वीप्रमाणे सर्व
                            लोक सुखरूप असलेले पाहिले ॥11-500॥
                        </p>
                    </div>
                </div>
            </div>

            <div id="page51" class="page-content">
                <div>
                    <div class="ovi">
                        <p>
                            मग म्हणतसे देवा । तूं सूत्रीं विश्वलाघवा ।<br>जग आला मा आघवा । पूर्वस्थिति पुढती ॥11-501॥
                        </p>
                    </div>
                    <div class="oviartha">
                        <p>
                            मग अर्जुन म्हणावयास लागला, देवा, या विश्वरूपी सोंगाचा तू सूत्रधार आहेस. हे सर्व जग
                            पूर्वस्थितीला आले ना ? ॥11-501॥
                        </p>
                    </div>
                </div>
                <div>
                    <div class="ovi">
                        <p>
                            परी पडिलिया दुःखसागरीं । तूं काढिसी कां जयापरी ।<br>ते कीर्ति तुझी श्रीहरी । आठवित असे
                            ॥11-502॥
                        </p>
                    </div>
                    <div class="oviartha">
                        <p>
                            परंतु (या तुझ्या खेळात) दु:खसागरात पडलेल्या जीवांना तू ज्याप्रकारे बाहेर काढतोस ती तुझी
                            कीर्ती, हे हरि मी आठवीत आहे. ॥11-502॥
                        </p>
                    </div>
                </div>
                <div>
                    <div class="ovi">
                        <p>
                            कीर्ति आठवितां वेळोवेळां । भोगितसें महासुखाचा सोहळा ।<br>तेथ हर्षामृतकल्लोळा । वरी लोळत आहें
                            ॥11-503॥
                        </p>
                    </div>
                    <div class="oviartha">
                        <p>
                            वारंवार आपली कीर्ती आठवीत असतांना आम्ही ब्रह्मसुखाचा सोहळा भोगतो व त्या भोगात हर्षरूप
                            लाटांवर आम्ही लोळत आहोत. ॥11-503॥
                        </p>
                    </div>
                </div>
                <div>
                    <div class="ovi">
                        <p>
                            देवा जियालेपणें जग । धरी तुझ्या ठायीं अनुराग ।<br>आणि दुष्टां तयां भंग । अधिकाधिक ॥11-504॥
                        </p>
                    </div>
                    <div class="oviartha">
                        <p>
                            अहो देवा, जग हे जगल्यामुळे तुझ्या ठिकाणी प्रीती धरीत आहे. आणि त्या दुष्टांना तुझ्यापासून
                            अधिकाधिक नाश आहे. ॥11-504॥
                        </p>
                    </div>
                </div>
                <div>
                    <div class="ovi">
                        <p>
                            पैं त्रिभुवनींचिया राक्षसां । महाभय तूं हृषीकेशा ।<br>म्हणौनि पळताती दाही दिशां । पैलीकडे
                            ॥11-505॥
                        </p>
                    </div>
                    <div class="oviartha">
                        <p>
                            परंतु हे देवा, त्रिभुवनातील राक्षसांना तू महाभय (साक्षात मृत्यूच) आहेस. म्हणून ते भयाने
                            (दहा) दिशांच्या पलीकडे पळून जातात. ॥11-505॥
                        </p>
                    </div>
                </div>
                <div>
                    <div class="ovi">
                        <p>
                            येथ सुर नर सिद्ध किन्नर । किंबहुना चराचर ।<br>ते तुज देखोनि हर्षनिर्भर । नमस्कारित असती
                            ॥11-506॥
                        </p>
                    </div>
                    <div class="oviartha">
                        <p>
                            बाकीचे सुर, सिद्ध, किन्नर फार काय सांगावे, हे स्थावर-जंगमात्मक हे जग आहे, ते सर्व तुला
                            आनंदभरित होऊन नमस्कार करत आहे. ॥11-506॥
                        </p>
                    </div>
                </div>
                <div>
                    <div class="ovi">
                        <p>
                            एथ गा कवणा कारणा । राक्षस हे नारायणा ।<br>न लगतीचि चरणा । पळते जाहले ॥11-507॥
                        </p>
                    </div>
                    <div class="oviartha">
                        <p>
                            ज्ञा – हे श्रीकृष्णा, येथे हे राक्षस कोणत्या कारणामुळे तुमच्या चरणाला शरण न येता दूर पळून
                            गेले आहेत ? ॥11-507॥
                        </p>
                    </div>
                </div>
                <div>
                    <div class="ovi">
                        <p>
                            आणि हें काय तूंतें पुसावें । येतुलें आम्हांसिही जाणवे ।<br>तरी सूर्योदयीं राहावें । कैसेनि
                            तमें ? ॥11-508॥
                        </p>
                    </div>
                    <div class="oviartha">
                        <p>
                            आणि हे तुम्हाला तरी काय पुसायवचे आहे ? एवढे तर आमच्याही लक्षात येण्यासारखे आहे. तर हे पहा
                            सूर्य उगवला असता अंधार कसा टिकाव धरणार ? ॥11-508॥
                        </p>
                    </div>
                </div>
                <div>
                    <div class="ovi">
                        <p>
                            जी तूं प्रकाशाचा आगरु । आणि जाहला आम्हासि गोचरू ।<br>म्हणौनिया निशाचरां केरु । फिटला सहजें
                            ॥11-509॥
                        </p>
                    </div>
                    <div class="oviartha">
                        <p>
                            तू आत्मप्रकाशाची खाण आहेस आणि आमच्यापुढे प्रत्यक्ष प्रगट झाला आहेस. म्हणून सहजच राक्षसांची
                            दुर्दशा उडाली आहे. ॥11-509॥
                        </p>
                    </div>
                </div>
                <div>
                    <div class="ovi">
                        <p>
                            हें येतुले दिवस आम्हां । कांहीं नेणवेचि श्रीरामा ।<br>आतां देखतसों महिमा । गंभीर तुझा
                            ॥11-510॥
                        </p>
                    </div>
                    <div class="oviartha">
                        <p>
                            इतके दिवस हे श्रीरामा, हे आमच्या काहीच समजण्यात आले नाही. हे तुझे अगाध सामर्थ्य आताच आमच्या
                            नजरेस येत नाहे. ॥11-510॥
                        </p>
                    </div>
                </div>
            </div>

            <div id="page52" class="page-content">
                <div>
                    <div class="ovi">
                        <p>
                            जेथूनि नाना सृष्टींचिया वोळी । पसरती भूतग्रामाचिया वेली ।<br>तया महद्ब्रह्मातें व्याली ।
                            दैविकी इच्छा ॥11-511॥
                        </p>
                    </div>
                    <div class="oviartha">
                        <p>
                            ज्या महद्ब्रह्मापासून अनेक सृष्टींच्या पंक्ति व प्राणिमात्रांच्या समुदायरूप वेली उत्पन्न होत
                            असतात, त्या महद्ब्रह्माला प्रभु आपली इच्छा प्रसवली आहे. ॥11-511॥
                        </p>
                    </div>
                </div>
                <div>
                    <div class="ovi">
                        <p>
                            देवो निःसीम तत्त्व सदोदितु । देवो निःसीम गुण अनंतु ।<br>देवो निःसीम साम्य सततु । नरेंद्र
                            देवांचा ॥11-512॥
                        </p>
                    </div>
                    <div class="oviartha">
                        <p>
                            देवा, आपण अंतरहित असून आपल्या गुणांची गणती नाही, आपण अमर्याद तत्वरूप असून आपले अस्तित्व
                            त्रिकालाबाधित आहे. आपण अखंड निष्प्रतिबंधपणे सर्वत्र व्याप्त अहात व आपण देवांचे राजे अहात.
                            ॥11-512॥
                        </p>
                    </div>
                </div>
                <div>
                    <div class="ovi">
                        <p>
                            जी तूं त्रिजगतिये वोलावा । अक्षर तूं सदाशिवा ।<br>तूंचि सदसत् देवा । तयाही अतीत तें तूं
                            ॥11-513॥
                        </p>
                    </div>
                    <div class="oviartha">
                        <p>
                            हे नित्यकल्याणरूप देवा, महाराजा, तू त्रैलोक्याला आश्रय आहेस. तू अविनाशी आहेस, देवा, सत् व
                            असत् तूच आहेस व त्या पलिकडे जे तेही तूच आहेस. ॥11-513॥
                        </p>
                    </div>
                </div>
                <div>
                    <div class="ovi">
                        <p>
                            तूं प्रकृतिपुरुषांचिया आदी । जी महत्तत्वां तूंचि अवधी ।<br>स्वयें तूं अनादि । पुरातनु
                            ॥11-514॥
                        </p>
                    </div>
                    <div class="oviartha">
                        <p>
                            ज्ञा – देवा, तू प्रकृती व पुरुषाचे मूळ आहेस. महतत्वांचा शेवटही तूच आहेस. तू जन्मरहित आहेस व
                            तू सगळ्यांच्या पूर्वीचा आहेस. ॥11-514॥
                        </p>
                    </div>
                </div>
                <div>
                    <div class="ovi">
                        <p>
                            तूं सकळ विश्वजीवन । जीवांसि तूंचि निधान ।<br>भूतभविष्याचें ज्ञान । तुझ्याचि हातीं ॥11-515॥
                        </p>
                    </div>
                    <div class="oviartha">
                        <p>
                            देवा, तू सर्व जगाचे जीवन आहेस आणि जीवांचा शेवटही तुझ्यातच होतो व भूतभविष्याचे ज्ञान तुझ्याच
                            हाती आहे. ॥11-515॥
                        </p>
                    </div>
                </div>
                <div>
                    <div class="ovi">
                        <p>
                            जी श्रुतीचियां लोचनां । स्वरूपसुख तूंचि अभिन्ना ।<br>त्रिभुवनाचिया आयतना । आयतन तूं ॥11-516॥
                        </p>
                    </div>
                    <div class="oviartha">
                        <p>
                            हे जीवांशी अभिन्न असणार्‍या देवा, श्रुतीच्या नेत्रास (ज्ञानास) गोचर होणारे असे जे स्वरूपसुख
                            ते तू आहेस आणि त्रैलोक्याला आधारभूत जी माया त्या मायेला आधारही तूच आहेस. ॥11-516॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि जी परम । तूंतें म्हणिजे महाधाम ।<br>कल्पांतीं महद्ब्रह्म । तुजमाजीं रिगे ॥11-517॥
                        </p>
                    </div>
                    <div class="oviartha">
                        <p>
                            म्हणून देवा, तुला श्रेष्ठ असे आश्रयस्थान म्हणतात आणि प्रलयकाळच्या शेवटी माया ही तुझ्या
                            स्वरूपी लीन होते. ॥11-517॥
                        </p>
                    </div>
                </div>
                <div>
                    <div class="ovi">
                        <p>
                            किंबहुना तुवां देवें । विश्व विस्तारिलें आहे आघवें ।<br>तरि अनंतरूपा वानावें । कवणें तूंतें
                            ॥11-518॥
                        </p>
                    </div>
                    <div class="oviartha">
                        <p>
                            फार काय सांगावे ? देवा तुझ्याकडून सर्व विश्व विस्तारले गेले आहे. ज्या तुला अनंत रूपे आहेत
                            त्या तुझे वर्णन कोणी करावे ? ॥11-518॥
                        </p>
                    </div>
                </div>
                <div>
                    <div class="ovi">
                        <p>
                            जी काय एक तूं नव्हसी । कवणे ठायीं नससी ।<br>हें असो जैसा आहासी । तैसिया नमो ॥11-519॥
                        </p>
                    </div>
                    <div class="oviartha">
                        <p>
                            ज्ञा – देवा, काय काय एक तू नाहीस ? अरे, तू कोणत्या ठिकाणी नाहीस ? हे वर्णन करणे पुरे. तू जसा
                            असशील तशा त्या तुला नमस्कार असो. ॥11-519॥
                        </p>
                    </div>
                </div>
                <div>
                    <div class="ovi">
                        <p>
                            वायु तूं अनंता । यम तूं नियमिता ।<br>प्राणिगणीं वसता । अग्नि तो तूं ॥11-520॥
                        </p>
                    </div>
                    <div class="oviartha">
                        <p>
                            हे अनंता तू वायु आहेस व जगाचे शासन करणारा यम तू आहेस. सर्व प्राण्यांच्या समुदायात असणारा जो
                            अग्नी (जठराग्नी) तो तू आहेस. ॥11-520॥
                        </p>
                    </div>
                </div>
            </div>

            <div id="page53" class="page-content">
                <div>
                    <div class="ovi">
                        <p>
                            वरुण तूं सोम । स्रष्टा तूं ब्रह्म ।<br>पितामहाचाही परम । आदि जनक तूं ॥11-521॥
                        </p>
                    </div>
                    <div class="oviartha">
                        <p>
                            देवा तू वरुण, चंद्र व जगत उत्पन्न करणारा ब्रह्मदेव आहेस व त्या ब्रह्मदेवाचा श्रेष्ठ असा
                            आदिजनक तू आहेस. ॥11-521॥
                        </p>
                    </div>
                </div>
                <div>
                    <div class="ovi">
                        <p>
                            आणिकही जें जें कांहीं । रूप आथि अथवा नाहीं ।<br>तया नमो तुज तैसयाही । जगन्नाथा ॥11-522॥
                        </p>
                    </div>
                    <div class="oviartha">
                        <p>
                            आणि हे जगन्नाथा आणखी जे जे म्हणून काही ज्याला रूप आहे अथवा नाही, ते सर्व तूच आहेस. म्हणून
                            तशा त्या तुला मी नमस्कार करतो. ॥11-522॥
                        </p>
                    </div>
                </div>
                <div>
                    <div class="ovi">
                        <p>
                            ऐसें सानुरागें चित्तें । नमन केलें पंडुसुतें ।<br>मग पुढती म्हणे नमस्ते । नमस्ते प्रभो
                            ॥11-523॥
                        </p>
                    </div>
                    <div class="oviartha">
                        <p>
                            अशा प्रीतियुक्त अंत:करणाने अर्जुनाने भगवंताची स्तुती केली मग पुन्हा प्रभो तुला नमस्कार असो
                            असे दोन वेळा म्हणाला. ॥11-523॥
                        </p>
                    </div>
                </div>
                <div>
                    <div class="ovi">
                        <p>
                            पाठीं तिये साद्यंते । न्याहाळी श्रीमूर्तीतें ।<br>आणि पुढती म्हणे नमस्ते । नमस्ते प्रभो
                            ॥11-524॥
                        </p>
                    </div>
                    <div class="oviartha">
                        <p>
                            पुन्हा त्या श्रीमूर्तीला साद्यंत पाहिली आणि पुन्हा आपणास नमस्कार असो असे दोन वेळा म्हणाला.
                            ॥11-524॥
                        </p>
                    </div>
                </div>
                <div>
                    <div class="ovi">
                        <p>
                            पाहतां पाहतां प्रांतें । समाधान पावे चित्तें ।<br>आणि पुढती म्हणे नमस्ते । नमस्ते प्रभो
                            ॥11-525॥
                        </p>
                    </div>
                    <div class="oviartha">
                        <p>
                            त्या मूर्तीचे एकेक अवयवाचे भाग पहाता पहातांना त्याच्या अंत:करणास समाधान वाटले आणि पुन्हा
                            आपणास नमस्कार असो असे दोन वेळा म्हणाला. ॥11-525॥
                        </p>
                    </div>
                </div>
                <div>
                    <div class="ovi">
                        <p>
                            इये चराचरीं जीं भूतें । सर्वत्र देखे तयांतें ।<br>आणि पुढती म्हणे नमस्ते । नमस्ते प्रभो
                            ॥11-526॥
                        </p>
                    </div>
                    <div class="oviartha">
                        <p>
                            या सर्व स्थावर-जंगमात्मक जगामधे अखंडित जो प्रभु त्याला पाहिले आणि पुन्हा आपणास नमस्कार असो
                            असे दोन वेळा म्हणाला. ॥11-526॥
                        </p>
                    </div>
                </div>
                <div>
                    <div class="ovi">
                        <p>
                            ऐसीं रूपें तियें अद्‌भुतें । आश्चर्यें स्फुरती अनंतें ।<br>तंव तंव नमस्ते । नमस्तेचि म्हणे
                            ॥11-527॥
                        </p>
                    </div>
                    <div class="oviartha">
                        <p>
                            अशी ती अनंत व अद्भुत रूपे जो जो आश्चर्यकारक रीतीने अर्जुनाच्या पुढे प्रगट होत होती, तो तो
                            अर्जुन प्रभो, आपणास नमस्कार असो असे असे म्हणत होता. ॥11-527॥
                        </p>
                    </div>
                </div>
                <div>
                    <div class="ovi">
                        <p>
                            आणिक स्तुतिही नाठवे । आणि निवांतुही न बैसवे ।<br>नेणें कैसा प्रेमभावें । गाजोंचि लागे
                            ॥11-528॥
                        </p>
                    </div>
                    <div class="oviartha">
                        <p>
                            ‘नमस्ते नमस्ते’ याहून दुसरी स्तुती त्याला आठवेना. आणि निवांतपणे रहावे हेही सहन होईना, कशा
                            प्रेमभावाने तो अर्जुन ‘नमस्ते नमस्ते’ अशीच गर्जना करत होता ते कळत नाही. ॥11-528॥
                        </p>
                    </div>
                </div>
                <div>
                    <div class="ovi">
                        <p>
                            किंबहुना इयापरी । नमन केलें सहस्रवरी ।<br>कीं पुढती म्हणे श्रीहरी । तुज सन्मुखा नमो ॥11-529॥
                        </p>
                    </div>
                    <div class="oviartha">
                        <p>
                            फार काय सांगावे याप्रमाणे अर्जुनाने हजारो नमस्कार केले व पुन्हा म्हणाला हे माझ्यासमोर
                            असणार्‍या हरि, तुला नमस्कार असो. ॥11-529॥
                        </p>
                    </div>
                </div>
                <div>
                    <div class="ovi">
                        <p>
                            देवासि पाठी पोट आथि कीं नाहीं । येणें उपयोगु आम्हां काई ।<br>तरि तुज पाठिमोरेयाही । नमो
                            स्वामी ॥11-530॥
                        </p>
                    </div>
                    <div class="oviartha">
                        <p>
                            देवाला पाठ पोट आहे की नाही, याचा विचार करून आम्हाला काय प्रयोजन आहे ? परंतु महाराज, पाठमोरा
                            जो तू. त्या तुला नमस्कार असो. ॥11-530॥
                        </p>
                    </div>
                </div>
            </div>
            <div id="page54" class="page-content">
                <div>
                    <div class="ovi">
                        <p>
                            उभा माझिये पाठीसीं । म्हणौनि पाठीमोरें म्हणावें तुम्हांसी ।<br>सन्मुख विन्मुख जगेंसीं । न
                            घडें तुज ॥11-531॥
                        </p>
                    </div>
                    <div class="oviartha">
                        <p>
                            माझे पाठीमागे तू उभा आहेस म्हणून मी आपल्यास पाठमोरे असे म्हणतो. परंतु हे परमेश्वरा, जगाशी
                            समोर अथवा पाठमोरे होणे, हे तुझ्या ठिकाणी संभवत नाही. (कारण जगद्रूप तूच आहेस). ॥11-531॥
                        </p>
                    </div>
                </div>
                <div>
                    <div class="ovi">
                        <p>
                            आतां वेगळालिया अवयवां । नेणें रूप करूं देवा ।<br>म्हणौनि नमो तुज सर्वा । सर्वात्मका ॥11-532॥
                        </p>
                    </div>
                    <div class="oviartha">
                        <p>
                            आता वेगवेगळ्या अवयवांचे वर्णन करण्याचे देवा, मला कळत नाही. याकरता सर्व चराचर बनून सर्वांच्या
                            आत आत्मरूपाने तूच आहेस, त्या तुला नमस्कार असो. ॥11-532॥
                        </p>
                    </div>
                </div>
                <div>
                    <div class="ovi">
                        <p>
                            जी अनंतबळसंभ्रमा । तुज नमो अमित विक्रमा ।<br>सकळकाळीं समा । सर्वरूपा ॥11-533॥
                        </p>
                    </div>
                    <div class="oviartha">
                        <p>
                            देवा अनंत बलाच्या आवेशाचे तू ठिकाण आहेस व तुला पराक्रमाला मोजता येत नाही, तू तिन्ही काळी
                            सारखा (एकरूप) असतोस आणि सर्व देवांच्या रूपाने तूच आहेस, त्या तुला नमस्कार असो. ॥11-533॥
                        </p>
                    </div>
                </div>
                <div>
                    <div class="ovi">
                        <p>
                            आघविया आकाशीं जैसें । अवकाशचि होऊनि आकाश असे ।<br>तूं सर्वपणें तैसें । पातलासि सर्व ॥11-534॥
                        </p>
                    </div>
                    <div class="oviartha">
                        <p>
                            ज्याप्रमाणे सर्व पोकळीत आकाश हे पोकळी होऊन असते त्याप्रमाणे तू सर्वांना व्यापून सर्व झाला
                            आहेस. ॥11-534॥
                        </p>
                    </div>
                </div>
                <div>
                    <div class="ovi">
                        <p>
                            किंबहुना केवळ । सर्व हें तूंचि निखिळ ।<br>परी क्षीरार्णवीं कल्लोळ । पयाचे जैसे ॥11-535॥
                        </p>
                    </div>
                    <div class="oviartha">
                        <p>
                            फार काय सांगावे ? हे सर्व त्रिभुवन केवळ तूच आहेस. परंतु क्षीरसागरावर जशा क्षीराच्या लाटा
                            असतात (त्याप्रमाणे त्रिभुवन हे तुझ्या ठिकाणी आहे). ॥11-535॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनिया देवा । तूं वेगळा नव्हसी सर्वां ।<br>हें आलें मज सद्‍भावा । आतां तूंचि सर्व
                            ॥11-536॥
                        </p>
                    </div>
                    <div class="oviartha">
                        <p>
                            म्हणून हे देवा, तू या सर्व जगाहून वेगळा नाहीस, हे खरोखर माझ्या अनुभवाला आले आहे. तर आता
                            देवा, सर्व तूच आहेस. ॥11-536॥
                        </p>
                    </div>
                </div>
                <div>
                    <div class="ovi">
                        <p>
                            परि ऐसिया तूतें स्वामी । कहींच नेणों जी आम्ही ।<br>म्हणौनि सोयरे संबंधधर्मीं । राहाटलों
                            तुजसीं ॥11-537॥
                        </p>
                    </div>
                    <div class="oviartha">
                        <p>
                            ज्ञा – परंतु तुझा एवढा मोठा महिमा असूनही हे प्रभो, आम्ही तुला केव्हाच जाणले नाही. आणि
                            त्यामुळे आम्ही तुझ्याशी असलेले आप्तसंबंधाचेच नाते लक्षात घेऊन त्या दृष्टीने तुझ्याशी वागणूक
                            ठेवली. ॥11-537॥
                        </p>
                    </div>
                </div>
                <div>
                    <div class="ovi">
                        <p>
                            अहा थोर वाउर जाहलें । अमृतें संमार्जन म्यां केलें ।<br>वारिकें घेऊनि दिधलें । कामधेनूतें
                            ॥11-538॥
                        </p>
                    </div>
                    <div class="oviartha">
                        <p>
                            अरे अरे ही फारच अनुचित गोष्ट झाली. की मी सड्याचे कामी अमृताचा उपयोग केला. आणि लहानसे शिंगरु
                            घेऊन त्याचे मोबदल्यात कामधेनूच देऊन टाकली. ॥11-538॥
                        </p>
                    </div>
                </div>
                <div>
                    <div class="ovi">
                        <p>
                            परिसाचा खडवाचि जोडला । कीं फोडोनि आम्ही गाडोरा घातला ।<br>कल्पतरू तोडोनि केला । कूंप शेता
                            ॥11-539॥
                        </p>
                    </div>
                    <div class="oviartha">
                        <p>
                            तू म्हणजे आम्हाला प्रत्यक्ष परीसाचा खडाच लाभला होतास. पण तो फोडून आम्ही त्याचा उपयोग पाया
                            भरण्याच्या कामी केला. अथवा आम्ही कल्पवृक्ष तोडून त्याचे शेत राखण्याकरता कु्ंपण केले.
                            ॥11-539॥
                        </p>
                    </div>
                </div>
                <div>
                    <div class="ovi">
                        <p>
                            चिंतामणीची खाणी लागली । तेणें करें वोढाळें वोल्हांडिली ।<br>तैसी तुझी जवळिक धाडिली ।
                            सांगातीपणें ॥11-540॥
                        </p>
                    </div>
                    <div class="oviartha">
                        <p>
                            मला तू म्हणजे चिंतामणी नामक रत्नांच्या खाणीचा लाभ झालास, परंतु या रत्नाचा उपयोग ओढाळ गुरांना
                            हाकण्यासाठी केला. याच तर्‍हेने तुझी प्राप्ती झाली असताही ती प्राप्ती तू स्नेही म्हणून व्यर्थ
                            घालवली. ॥11-540॥
                        </p>
                    </div>
                </div>
            </div>
            <div id="page55" class="page-content">
               <div>
                    <div class="ovi">
                        <p>
                            हें आजिचेंचि पाहें पां रोकडें । कवण झुंज हें केवढें ।<br>एथ परब्रह्म तूं उघडें । सारथी
                            केलासी ॥11-541॥
                        </p>
                    </div>
                    <div class="oviartha">
                        <p>
                            (मागच्या सर्व गोष्टी असू देत) आजचीच प्रत्यक्ष गोष्ट पहा की हे युद्ध कसले व काय किंमतीचे आहे
                            ? पण तू मूर्तिमंत परब्रह्म असताही तुला या युद्धात मी सारथी केले आहे. ॥11-541॥
                        </p>
                    </div>
                </div>
                <div>
                    <div class="ovi">
                        <p>
                            यया कौरवांचिया घरा । शिष्टाई धाडिलासि दातारा ।<br>ऐसा वणिजेसाठीं जगेश्वरा । विकलासि आम्हीं
                            ॥11-542॥
                        </p>
                    </div>
                    <div class="oviartha">
                        <p>
                            हे दातारा, तडजोड करण्याकरता कौरवांच्या घरी आम्ही तुला पाठवले. अशा प्रकारे देवा, तू प्रत्यक्ष
                            जागृत दैवत असूनही तुला आम्ही तडजोडीसारख्या सामान्य व्यवहाराकरता खर्ची घातले. ॥11-542॥
                        </p>
                    </div>
                </div>
                <div>
                    <div class="ovi">
                        <p>
                            तूं योगियांचें समाधिसुख । कैसा जाणेचिना मी मूर्ख ।<br>उपरोधु जी सन्मुख । तुजसीं करूं
                            ॥11-543॥
                        </p>
                    </div>
                    <div class="oviartha">
                        <p>
                            तू योग्यांचे समाधिसुख आहेस. मी कसा मूर्ख की हे मी जाणले नाही व तुझ्या तोंडावर तुला वर्मी
                            लागेल असे भाषण बोलत होतो. ॥11-543॥
                        </p>
                    </div>
                </div>
                <div>
                    <div class="ovi">
                        <p>
                            यच्चावहासार्थमसत्कृतोऽसि विहारशय्यासनभोजनेषु ।एकोऽथवाप्यच्युत तत्समक्षं तत्क्षामये
                            त्वामहमप्रमेयम् ॥11-544॥
                        </p>
                    </div>
                    <div class="oviartha">
                        <p>
                            आणि क्रीडा, शयन, आसन, (मंडाळीमध्ये बसणे), भोजन इत्यादी प्रसंगी तू एकटा असतांना किंवा
                            (लोकांच्या) देखत तुझा उपहास करण्याकरता जो तुझा अपमान केला त्याबद्दल हे अप्रमेया (ज्याच्या
                            प्रभावाचे अथवा स्वरूपाचे प्रमाण करता येत नाही) अच्युता मला क्षमा कर. ॥11-544॥
                        </p>
                    </div>
                </div>
                <div>
                    <div class="ovi">
                        <p>
                            तूं या विश्वाची अनादि आदी । बैससी जिये सभासदीं ।<br>तेथें सोयरीकीचिया संबंधीं । रळीं बोलों
                            ॥11-545॥
                        </p>
                    </div>
                    <div class="oviartha">
                        <p>
                            ज्ञा – या विश्वाचे अनादि मूळ जो तू तो तू ज्या सभासदांमधे बसत होतास, तेथे जे शब्द नातलगांशी
                            बोलत असतांना शोभतील त्या शब्दांनी आम्ही तुझ्याशी विनोद करीत होतो. ॥11-545॥
                        </p>
                    </div>
                </div>
                <div>
                    <div class="ovi">
                        <p>
                            विपायें राउळा येवों । तरि तुझेनि अंगें मानु पावों ।<br>न मानिसी तरी जावों । रुसोनि सलगी
                            ॥11-546॥
                        </p>
                    </div>
                    <div class="oviartha">
                        <p>
                            आम्ही केव्हा तरी तुझ्या घरी येत होतो, तेव्हा तू स्वत:च (आमचे आदरातिथ्य करून) आम्हास मान देत
                            होतास व जरी तू आम्हास मान देत होतास तरी (सुद्धा) तुझ्याशी अति परिचय असल्यामुळे आम्ही उलट
                            तुझ्यावरच रुसून जात होतो. ॥11-546॥
                        </p>
                    </div>
                </div>
                <div>
                    <div class="ovi">
                        <p>
                            पायां लागोनि बुझावणी । तुझ्या ठायीं शारङ्गपाणी ।<br>पाहिजे ऐशी करणी । बहु केली आम्हीं
                            ॥11-547॥
                        </p>
                    </div>
                    <div class="oviartha">
                        <p>
                            देवा तू पाया पडून आमची समजूत केली पाहिजे (असा आम्ही हट्ट करीत होतो) व या हट्टाप्रमाणे आम्ही
                            तुझ्याशी अनेक गोष्टी केल्या. ॥11-547॥
                        </p>
                    </div>
                </div>
                <div>
                    <div class="ovi">
                        <p>
                            सजणपणाचिया वाटा । तुजपुढें बैसें उफराटा ।<br>हा पाडु काय वैकुंठा ? । परि चुकलों आम्हीं
                            ॥11-548॥
                        </p>
                    </div>
                    <div class="oviartha">
                        <p>
                            मी तुझा प्यारा मित्र या नात्याने तुझ्यापुढे पाठ करून बसत होतो. श्रीकृष्णा, ही काय आमची
                            योग्यता होती ? पण महाराज, आम्ही चुकलो. ॥11-548॥
                        </p>
                    </div>
                </div>
                <div>
                    <div class="ovi">
                        <p>
                            देवेंसि कोलकाठी धरूं । आखाडा झोंबीलोंबी करूं ।<br>सारी खेळतां आविष्करूं । निकरेंही भांडों
                            ॥11-549॥
                        </p>
                    </div>
                    <div class="oviartha">
                        <p>
                            देवाशी दांडपट्टा खेळत होतो, आखाड्यात देवांशी कुस्ती करीत होतो व सोंगट्या खेळतांना देवाला
                            धिक्कारून बोलत होतो व हातघाईवर येऊन देवाशी भांडत होतो. ॥11-549॥
                        </p>
                    </div>
                </div>
                <div>
                    <div class="ovi">
                        <p>
                            चांग तें उराउरीं मागों । देवासि कीं बुद्धि सांगों ।<br>तेवींचि म्हणों काय लागों । तुझें
                            आम्ही ॥11-550॥
                        </p>
                    </div>
                    <div class="oviartha">
                        <p>
                            जी चांगली वस्तु असेल, ती झटपट मागत होतो. तू देव सर्वज्ञ पण तुला देखील शहाणपणाच्या गोष्टी
                            सांगत होतो, त्याच प्रमाणे ‘आम्ही तुझे काय लागतो’ असे म्हणत होतो. ॥11-550॥
                        </p>
                    </div>
                </div>
        </div>

                <div id="page56" class="page-content">
                    <div>
                        <div class="ovi">
                            <p>
                                ऐसा अपराधु हा आहे । जो त्रिभुवनीं न समाये ।<br>जी नेणतांचि कीं पाये । शिवतिले तुझे
                                ॥11-551॥
                            </p>
                        </div>
                        <div class="oviartha">
                            <p>
                                हा अपराध असा आहे की जो त्रिभुवनातही मावणार नाही, परंतु देवा, मी तुझ्या पायावर हात ठेऊन
                                शपथ घेऊन सांगतो की हे अपराध आमच्या हातून नकळत अज्ञानामुळे झाले आहेत. ॥11-551॥
                            </p>
                        </div>
                    </div>
                    <div>
                        <div class="ovi">
                            <p>
                                देवो बोनयाच्या अवसरीं । लोभें कीर आठवण करी ।<br>परी माझा निसुग गर्व अवधारीं । जे फुगूनचि
                                बैसें ॥11-552॥
                            </p>
                        </div>
                        <div class="oviartha">
                            <p>
                                जेवणाच्या वेळी देव माझी खरोखर प्रेमाने आठवण करीत असे, पण माझा निर्लज्ज गर्व पहा की मी
                                फुगूनच बसत असे. ॥11-552॥
                            </p>
                        </div>
                    </div>
                    <div>
                        <div class="ovi">
                            <p>
                                देवाचिया भोगायतनीं । खेळतां आशंकेना मनीं ।<br>जी रिगोनियां शयनीं । सरिसा पहुडें ॥11-553॥
                            </p>
                        </div>
                        <div class="oviartha">
                            <p>
                                देवाच्या अंत:पुरात खेळतांना मनात शंका धरीत नव्हतो, इतकेच काय पण देवा, तुझ्या बिछान्यावर
                                जाऊन तुझ्या शेजारी निजत होतो. ॥11-553॥
                            </p>
                        </div>
                    </div>
                    <div>
                        <div class="ovi">
                            <p>
                                ‘कृष्ण’ म्हणौनि हाकारिजे । यादवपणें तूंतें लेखिजे ।<br>आपली आण घालिजे । जातां तुज
                                ॥11-554॥
                            </p>
                        </div>
                        <div class="oviartha">
                            <p>
                                ‘कृष्णा’ म्हणून तुला हाका मारीत होतो. तू एक यादव आहेस, असे तुला समजत होतो व तू जाण्यास
                                निघालास की तुला आम्ही शपथ घालत होतो. ॥11-554॥
                            </p>
                        </div>
                    </div>
                    <div>
                        <div class="ovi">
                            <p>
                                मज एकासनीं बैसणें । कां तुझा बोलु न मानणें ।<br>हें वोळखीचेनि दाटपणें । बहुत घडलें
                                ॥11-555॥
                            </p>
                        </div>
                        <div class="oviartha">
                            <p>
                                मी तुझ्याबरोबर तुझ्याच आसनावर बसत होतो, अथवा तू सांगितलेली गोष्ट मानत नव्हतो, असल्या
                                गोष्टी अतिपरिचयामुळे घडल्या. ॥11-555॥
                            </p>
                        </div>
                    </div>
                    <div>
                        <div class="ovi">
                            <p>
                                म्हणौनि काय काय आतां । निवेदिजेल अनंता ।<br>मी राशि आहें समस्तां । अपराधांचि ॥11-556॥
                            </p>
                        </div>
                        <div class="oviartha">
                            <p>
                                म्हणून श्रीकृष्णा, आता काय एक म्हणून सांगावे ? मी सर्व अपराधांची रास आहे. ॥11-556॥
                            </p>
                        </div>
                    </div>
                    <div>
                        <div class="ovi">
                            <p>
                                यालागीं पुढां अथवा पाठीं । जियें राहटलों बहुवें वोखटीं ।<br>तियें मायेचिया परी पोटीं ।
                                सामावीं प्रभो ॥11-557॥
                            </p>
                        </div>
                        <div class="oviartha">
                            <p>
                                म्हणून हे प्रभो, हे तुझ्या समक्ष अथवा तुझ्या पश्चात ज्या अनेक वाईट गोष्टी माझ्या हातून
                                घडल्या असतील, त्या आई ज्याप्रमाणे मुलाचे सर्व अपराध पोटात घालते त्याप्रमाणे तू पोटात
                                घालाव्यास. ॥11-557॥
                            </p>
                        </div>
                    </div>
                    <div>
                        <div class="ovi">
                            <p>
                                जी कोण्ही एके वेळे । सरिता घेऊन येती खडुळें ।<br>तियें सामाविजेति सिंधुजळें । आन उपायो
                                नाहीं ॥11-558॥
                            </p>
                        </div>
                        <div class="oviartha">
                            <p>
                                महाराज कोणत्याही एखाद्या वेळी जेव्हा नद्या गढूळ पाण्याचे लोट घेऊन येतात, तेव्हा
                                समुद्राच्या पाण्याने त्या गढूळ लोटास आपल्या पोटात सामाविले पाहिजे, त्यास दुसरा उपाय
                                नाही. ॥11-558॥
                            </p>
                        </div>
                    </div>
                    <div>
                        <div class="ovi">
                            <p>
                                तैसी प्रीती कां प्रमादें । देवेंसीं मज विरुद्धें ।<br>बोलविलीं तियें मुकुंदें ।
                                उपसाहावीं जी ॥11-559॥
                            </p>
                        </div>
                        <div class="oviartha">
                            <p>
                                त्याप्रमाणे प्रीतीने अथवा चुकीने माझ्याकडून जी विरुद्ध भाषणे बोलली गेली, हे श्रीकृष्णा,
                                ती तू सर्व सहन करावीस. ॥11-559॥
                            </p>
                        </div>
                    </div>
                    <div>
                        <div class="ovi">
                            <p>
                                आणि देवाचेनि क्षमत्वें क्षमा । आधारु जाली आहे या भूतग्रामा ।<br>म्हणौनि जी पुरुषोत्तमा ।
                                विनवूं तें थोडें ॥11-560॥
                            </p>
                        </div>
                        <div class="oviartha">
                            <p>
                                आणि हे देवा, तुझ्याच क्षमावान् स्वभावामुळे क्षमा (पृथ्वी) या प्राणिमात्रास धारण करणारी
                                झाली आहे. म्हणून श्रीकृष्णा तुझी विनंती करावी तितकी थोडीच आहे. ॥11-560॥
                            </p>
                        </div>
                    </div>
                </div>

                <div id="page57" class="page-content">
                    <div>
                        <div class="ovi">
                            <p>
                                तरी आतां अप्रमेया । मज शरणागता आपुलिया ।<br>क्षमा कीजो जी यया । अपराधांसि ॥11-561॥
                            </p>
                        </div>
                        <div class="oviartha">
                            <p>
                                तरी आता हे अगम्या श्रीकृष्णा, मी जो आपल्याला शरण आलो आहे, त्या मला या अपराधाची क्षमा
                                करावी. ॥11-561॥
                            </p>
                        </div>
                    </div>
                    <div>
                        <div class="ovi">
                            <p>
                                जी जाणितलें मियां साचें । महिमान आतां देवाचें ।<br>जे देवो होय चराचराचें । जन्मस्थान
                                ॥11-562॥
                            </p>
                        </div>
                        <div class="oviartha">
                            <p>
                                ज्ञा – महाराज, खरोखर आता मी तुझे माहात्म्य जाणले. हे परमात्मा, तू या स्थावर-जंगमात्मक
                                जगाचे उत्पत्तिस्थान आहेस. ॥11-562॥
                            </p>
                        </div>
                    </div>
                    <div>
                        <div class="ovi">
                            <p>
                                हरिहरादि समस्तां । देवा तूं परम देवता ।<br>वेदांतेंही पढविता । आदिगुरु तूं ॥11-563॥
                            </p>
                        </div>
                        <div class="oviartha">
                            <p>
                                देवा, विष्णु, शंकर इत्यादिक दैवतांचा तू श्रेष्ठ देव आहेस व वेदांनाही शहाणपणा शिकविणारा
                                मूळगुरू तू आहेस. ॥11-563॥
                            </p>
                        </div>
                    </div>
                    <div>
                        <div class="ovi">
                            <p>
                                गंभीर तूं श्रीरामा । नाना भूतैकसमा ।<br>सकळगुणीं अप्रतिमा । अद्वितीया ॥11-564॥
                            </p>
                        </div>
                        <div class="oviartha">
                            <p>
                                हे श्रीकृष्णा, तू फार गंभीर अंत:करणाचा आहेस व तू सर्व प्राण्यांशी सारखा आहेस. तू सर्व
                                गुणांमधे बिनजोड आहेस व तुझ्यासारखे दुसरे कोणीही नाही. ॥11-564॥
                            </p>
                        </div>
                    </div>
                    <div>
                        <div class="ovi">
                            <p>
                                तुजसी नाहीं सरिसें । हें प्रतिपादनचि कायसें ? ।<br>तुवां जालेनि आकाशें । सामाविलें जग
                                ॥11-565॥
                            </p>
                        </div>
                        <div class="oviartha">
                            <p>
                                तुझ्या बरोबरीचे कोणी नाही, हे सांगावयास कशाला पाहिजे ? तुझ्यापासून झालेल्या आकाशात सर्व
                                जग सामावले आहे. ॥11-565॥
                            </p>
                        </div>
                    </div>
                    <div>
                        <div class="ovi">
                            <p>
                                तया तुझेनि पाडें दुजें । ऐसें बोलतांचि लाजिजे ।<br>तेथ अधिकाची कीजे । गोठी केवीं
                                ॥11-566॥
                            </p>
                        </div>
                        <div class="oviartha">
                            <p>
                                त्या तुझ्या बरोबरीला दुसरा काही पदार्थ आहे असे बोलण्यातच लाज वाटावयास पाहिजे. अशा
                                प्रसंगात तुझ्य़ाहून कोणी मोठे आहे असे म्हणण्याची गोष्टच कशाला पाहिजे. ॥11-566॥
                            </p>
                        </div>
                    </div>
                    <div>
                        <div class="ovi">
                            <p>
                                म्हणौनि त्रिभुवनीं तूं एकु । तुजसरिखा ना अधिकु ।<br>तुझा महिमा अलौकिकु । नेणिजे वानूं
                                ॥11-567॥
                            </p>
                        </div>
                        <div class="oviartha">
                            <p>
                                म्हणूनच या सर्व त्रिभुवनात नाव घेण्यासारखा तू एकच आहेस. तुझ्या तोडीचा दुसरा कोणी नाही व
                                तुझ्यापेक्षा अधिक कोणी नाही. तुझे माहात्म्य लोकोत्तर आहे. त्याचे वर्णन कसे करावे ते समजत
                                नाही. ॥11-567॥
                            </p>
                        </div>
                    </div>
                    <div>
                        <div class="ovi">
                            <p>
                                ऐसें अर्जुनें म्हणितलें । मग पुढती दंडवत घातलें ।<br>तेथें सात्त्विकाचें आलें । भरतें
                                तया ॥11-568॥
                            </p>
                        </div>
                        <div class="oviartha">
                            <p>
                                ज्ञा – याप्रमाणे अर्जुनाने भाषण केले आणि नंतर देवास साष्टांग नमस्कार केला. त्यावेळी
                                त्याच्यात अष्टसात्विक भाव भरून आले. ॥11-568॥
                            </p>
                        </div>
                    </div>
                    <div>
                        <div class="ovi">
                            <p>
                                मग म्हणतसे प्रसीद प्रसीद । वाचा होतसे सद्‌गद ।<br>काढी जी अपराध- । समुद्रौनि मातें
                                ॥11-569॥
                            </p>
                        </div>
                        <div class="oviartha">
                            <p>
                                मग त्याची वाचा सगद्गदित होऊन तो म्हणावयास लागला, “प्रसन्न हो प्रसन्न हो”. देवा मला
                                अपराधरूपी समुद्रातून वर काढ. ॥11-569॥
                            </p>
                        </div>
                    </div>
                    <div>
                        <div class="ovi">
                            <p>
                                तुज विश्वसुहृदातें कहीं । सोयरेपणें न मनूंचि पाहीं ।<br>तुज विश्वेश्वराचिया ठायीं ।
                                ऐश्वर्य केलें ॥11-570॥
                            </p>
                        </div>
                        <div class="oviartha">
                            <p>
                                तू सर्व जगाचा मित्र असून तू आमचा एक नातेवाईक आहेस असे समजून आम्ही तुला कधी मान दिला
                                नाही. सगळ्या ईश्वरांचा (देवांचा) जो तू ईश्वर, त्या ठिकाणी (तुला सारथी करून) प्रभुत्व
                                (धनीपणा) गाजवले. ॥11-570॥
                            </p>
                        </div>
                    </div>
                </div>
                <div id="page58" class="page-content">
                    <div>
                        <div class="ovi">
                            <p>
                                तूं वर्णनीय परी लोभें । मातें वर्णिसी पां सभे ।<br>तरि मियां वल्गिजे क्षोभें । अधिकाधिक
                                ॥11-571॥
                            </p>
                        </div>
                        <div class="oviartha">
                            <p>
                                सर्वांकडून वर्णन करण्यास तूच एक योग्य आहेस. (तेव्हा वास्तविक पहाता मीच तुझे वर्णन करणे
                                योग्य होते.) पण माझ्यावर तुझे प्रेम असल्यामुळे सभेमधे तू माझेच वर्णन करत होतास. (तेव्हा
                                मी आपली स्वत:ची योग्यता समजून उगीच बसावे की नाही ? तरी तसे न करता) तेव्हा मी गर्वाने
                                चढून जाऊन अधिकच बडबड करीत होतो. ॥11-571॥
                            </p>
                        </div>
                    </div>
                    <div>
                        <div class="ovi">
                            <p>
                                आतां ऐसिया अपराधां । मर्यादा नाहीं मुकुंदा ।<br>म्हणौनि रक्ष रक्ष प्रमादा । पासोनियां
                                ॥11-572॥
                            </p>
                        </div>
                        <div class="oviartha">
                            <p>
                                आता देवा, ह्या माझ्या हातून घडलेल्या अपराधांना मर्यादा नाही. याकरता माझ्यावर प्रसाद
                                म्हणून माझ्या चुकांपासून माझे रक्षण करा. ॥11-572॥
                            </p>
                        </div>
                    </div>
                    <div>
                        <div class="ovi">
                            <p>
                                जी हेंचि विनवावयालागीं । कैंची योग्यता माझिया आंगीं ।<br>परी अपत्य जैसें सलगी । बापेंसीं
                                बोले ॥11-573॥
                            </p>
                        </div>
                        <div class="oviartha">
                            <p>
                                देवा, ही सुद्धा विनंती करण्याची योग्यता माझ्या अंगी कोठे आहे ? परंतु लहान मूल
                                ज्याप्रमाणे आपल्या बापाशी सलगीने भाषण करते (त्याप्रमाणे मी तुमच्याशी सलगीने भाषण करत
                                आहे.) ॥11-573॥
                            </p>
                        </div>
                    </div>
                    <div>
                        <div class="ovi">
                            <p>
                                पुत्राचे अपराध । जरी जाहले अगाध ।<br>तरी पिता साहे निर्द्वंद्व । तैसें साहिजो जी
                                ॥11-574॥
                            </p>
                        </div>
                        <div class="oviartha">
                            <p>
                                आपल्या मुलाच्या किती जरी चुका झाल्या तरी बाप ज्याप्रमाणे दुजेपणा सोडून त्या सहन करतो,
                                त्याप्रमाणे अहो महाराज, माझे अपराध आपण सहन करा. ॥11-574॥
                            </p>
                        </div>
                    </div>
                    <div>
                        <div class="ovi">
                            <p>
                                सख्याचें उद्धत । सखा साहे निवांत ।<br>तैसें तुवां समस्त । साहिजो जी ॥11-575॥
                            </p>
                        </div>
                        <div class="oviartha">
                            <p>
                                बरोबरीचा स्नेही, बरोबरीच्या स्नेह्याकडून उपमर्द झाला असता त्या विषयी काहीच मनात न आणता
                                ते सहन अकरतो त्याप्रमाणे महाराज, मी केलेली सर्व अविचाराची कृत्ये आपण सहन करा. ॥11-575॥
                            </p>
                        </div>
                    </div>
                    <div>
                        <div class="ovi">
                            <p>
                                प्रियाचिया ठायीं सन्मान । प्रिय न पाहें सर्वथा जाण ।<br>तेवीं उच्छिष्ट काढिलें आपण । ते
                                क्षमा कीजो जी ॥11-576॥
                            </p>
                        </div>
                        <div class="oviartha">
                            <p>
                                असे पहा की स्नेह्याच्या ठिकाणी स्नेही सन्मानाची मुळीच इच्छा करीत नाही. त्याप्रमाणे आपण
                                आमच्या घरी उच्छिष्ट काढले त्याची आपण क्षमा करावी. ॥11-576॥
                            </p>
                        </div>
                    </div>
                    <div>
                        <div class="ovi">
                            <p>
                                नातरी प्राणाचें सोयरें भेटे । मग जीवें भूतलीं जियें संकटें ।<br>तियें निवेदितां न वाटे ।
                                संकोचु कांहीं ॥11-577॥
                            </p>
                        </div>
                        <div class="oviartha">
                            <p>
                                अथवा जिवलग स्नेह्याची गाठ पडल्यावर मग आपण भोगलेले जे संकटाचे सर्व प्रसंग, ते त्यास
                                सांगावयास काही संकोच वाटत नाही, ॥11-577॥
                            </p>
                        </div>
                    </div>
                    <div>
                        <div class="ovi">
                            <p>
                                कां उखितें आंगें जीवें । आपणपें दिधलें जिया मनोभावें ।<br>तिया कांतु मिनलिया न राहवें ।
                                हृदय जेवीं ॥11-578॥
                            </p>
                        </div>
                        <div class="oviartha">
                            <p>
                                अथवा ज्या पतिव्रतेने आपल्याला शरीराने व प्राणाने सर्वस्वी प्रेमपूर्वक पतीला अर्पण केले,
                                तिची व पतीची भेट झाली असता ज्याप्रमाणे तिच्या मनातील कोणतीही गोष्ट पतीला सांगितल्यावाचून
                                तिच्याने रहावत नाही. ॥11-578॥
                            </p>
                        </div>
                    </div>
                    <div>
                        <div class="ovi">
                            <p>
                                तयापरी जी मियां । हें विनविलें तुमतें गोसाविया ।<br>आणि कांहीं एक म्हणावया । कारण असे
                                ॥11-579॥
                            </p>
                        </div>
                        <div class="oviartha">
                            <p>
                                अहो महाराज, त्याप्रमाणे मी तुम्हास (माझे मागील अपराध क्षमा करण्याबद्दल विनंती केली व
                                माझा आणखी एक सांगावयाचा काही हेतु आहे. ॥11-579॥
                            </p>
                        </div>
                    </div>
                    <div>
                        <div class="ovi">
                            <p>
                                तरी देवेंसीं सलगी केली । जे विश्वरूपाची आळी घेतली ।<br>ते मायबापें पुरविली ।
                                स्नेहाळाचेनि ॥11-580॥
                            </p>
                        </div>
                        <div class="oviartha">
                            <p>
                                ज्ञा – तरी मी विश्वरूप दर्शनाचा हट्ट घेतला, हा जो देवापाशी मी लडिवाळपणा केला तो माझा
                                लडिवाळपणाचा हट्ट आपण जे प्रेमळ भक्तांचे मायबाप, त्या तुम्ही पुरवला. ॥11-580॥
                            </p>
                        </div>
                    </div>
                </div>
                <div id="page59" class="page-content">
                    <div>
                        <div class="ovi">
                            <p>
                                सुरतरूंची झाडें । आंगणीं लावावीं कोडें ।<br>देयावें कामधेनुचें पाडें । खेळावया ॥11-581॥
                            </p>
                        </div>
                        <div class="oviartha">
                            <p>
                                कल्पवृक्षांची झाडे अंगणामधेच कौतुकाने लाऊन द्यावीत अथवा कामधेनूचे वासरु खेळावयास आणून
                                द्यावे, ॥11-581॥
                            </p>
                        </div>
                    </div>
                    <div>
                        <div class="ovi">
                            <p>
                                मियां नक्षत्रीं डाव पाडावा । चंद्र चेंडुवालागीं आणावा ।<br>हा छंदु सिद्धी नेला आघवा ।
                                माउलिये तुवां ॥11-582॥
                            </p>
                        </div>
                        <div class="oviartha">
                            <p>
                                मी नक्षत्रांच्या फाशांनी डाव खेळावा, मला चेंडू म्हणून खेळावयास चंद्र द्यावा, हा माझा
                                हट्ट माझ्या आई तू सिद्धीस नेलास. ॥11-582॥
                            </p>
                        </div>
                    </div>
                    <div>
                        <div class="ovi">
                            <p>
                                जिया अमृतलेशालागीं सायास । तयाचा पाऊस केला चारी मास ।<br>पृथ्वी वाहून चासेचास । चिंतामणी
                                पेरिले ॥11-583॥
                            </p>
                        </div>
                        <div class="oviartha">
                            <p>
                                ज्या अमृताच्या थेंबाकरता कष्ट पडतात, त्या अमृताचा पाऊस आपण चार महिने पाडलात व सर्वच
                                पृथ्वी पेरणीस लायक करून तीमधे पाभरीच्या प्रत्येक तासात (फणांच्या रेषात) चिंतामणी नावाची
                                रत्ने पेरलीत ॥11-583॥
                            </p>
                        </div>
                    </div>
                    <div>
                        <div class="ovi">
                            <p>
                                ऐसा कृतकृत्य केला स्वामी । बहुवे लळा पाळिला तुम्हीं ।<br>दाविलें जें हरब्रह्मीं ।
                                नायकिजे कानीं ॥11-584॥
                            </p>
                        </div>
                        <div class="oviartha">
                            <p>
                                महाराज, याप्रमाणे मला आपण कृतकृत्य केलेत. तुम्ही माझे पुष्कळ लाड पुरवलेत व जे शंकर व
                                ब्रह्मदेव यांनी कानांनी देखील ऐकले नाही, ते तुम्ही मला प्रत्यक्ष दाखवलेत. ॥11-584॥
                            </p>
                        </div>
                    </div>
                    <div>
                        <div class="ovi">
                            <p>
                                मा देखावयाची केउती गोठी । जयाची उपनिषदां नाहीं भेटी ।<br>ते जिव्हारींची गांठी । मजलागीं
                                सोडिली ॥11-585॥
                            </p>
                        </div>
                        <div class="oviartha">
                            <p>
                                मग ते त्यांना (प्रत्यक्ष) पहावयाची गोष्ट काय ? (कशाला पाहिजे ?) ज्याचे उपनिषदांना दर्शन
                                झाले नाही, अशी आपल्या जीवातील गुह्य गोष्ट तुम्ही माझ्याकरता उघड केलीत. ॥11-585॥
                            </p>
                        </div>
                    </div>
                    <div>
                        <div class="ovi">
                            <p>
                                जी कल्पादीलागोनि । आजिची घडी धरुनी ।<br>माझीं जेतुलीं हो‍उनी । गेलीं जन्में ॥11-586॥
                            </p>
                        </div>
                        <div class="oviartha">
                            <p>
                                महाराज, कल्पाच्या आरंभापासून तो आजची घटका धरून (एवढ्या काळात) माझे जितके जन्म होऊन गेले
                                ॥11-586॥
                            </p>
                        </div>
                    </div>
                    <div>
                        <div class="ovi">
                            <p>
                                तयां आघवियांचि आंतु । घरडोळी घेऊनि असें पाहतु ।<br>परि ही देखिली ऐकिली मातु । आतुडेचिना
                                ॥11-587॥
                            </p>
                        </div>
                        <div class="oviartha">
                            <p>
                                त्या सर्व जन्मांचा झाडा घेऊन पहात आहे, पण ही सर्व गोष्ट (विश्वरूपाचे दर्शन) ऐकलेली किंवा
                                पाहिलेली आढळतच नाही. ॥11-587॥
                            </p>
                        </div>
                    </div>
                    <div>
                        <div class="ovi">
                            <p>
                                बुद्धीचें जाणणें । कहीं न वचेचि याचेनि आंगणें ।<br>हे सादही अंतःकरणें । करवेचिना
                                ॥11-588॥
                            </p>
                        </div>
                        <div class="oviartha">
                            <p>
                                बुद्धीची जाणण्याची शक्ती कधी याच्या (विश्वरूपाच्या) अंगणात सुद्धा येत नाही व अंत:करणाला
                                ही कल्पना सुद्धा करता येत नाही. ॥11-588॥
                            </p>
                        </div>
                    </div>
                    <div>
                        <div class="ovi">
                            <p>
                                तेथ डोळ्यां देखी होआवी । ही गोठीचि कायसया करावी ।<br>किंबहुना पूर्वीं । दृष्ट ना श्रुत
                                ॥11-589॥
                            </p>
                        </div>
                        <div class="oviartha">
                            <p>
                                अशा स्थितीत डोळ्यांना पहावयास मिळावे ही गोष्ट कशाला बोलावयास पाहिजे ? फार काय सांगावे?
                                हे पूर्वी कोणीही पाहिले नाही अथवा ऐकले नाही. ॥11-589॥
                            </p>
                        </div>
                    </div>
                    <div>
                        <div class="ovi">
                            <p>
                                तें हें विश्वरूप आपुलें । तुम्हीं मज डोळां दाविलें ।<br>तरी माझें मन झालें । हृष्ट देवा
                                ॥11-590॥
                            </p>
                        </div>
                        <div class="oviartha">
                            <p>
                                ते हे आपले विश्वरूप तुम्ही माझ्या डोळ्यांना प्रत्यक्ष दाखवलेत, त्यामुळे देवा, माझे मन
                                आनंदित झाले. ॥11-590॥
                            </p>
                        </div>
                    </div>
                </div>
                <div id="page60" class="page-content">
                    <div>
                        <div class="ovi">
                            <p>
                                परि आतां ऐसी चाड जीवीं । जे तुजसीं गोठी करावी ।<br>जवळीक हे भोगावी । आलिंगावयासी
                                ॥11-591॥
                            </p>
                        </div>
                        <div class="oviartha">
                            <p>
                                परंतु आता अशी जीवामधे इच्छा आहे की तुझ्याशी गोष्टी कराव्यात व तुझे सांनिध्य भोगावे व तू
                                मजकडून आलिंगिला जावास. ॥11-591॥
                            </p>
                        </div>
                    </div>
                    <div>
                        <div class="ovi">
                            <p>
                                ते याचि रूपीं करूं म्हणिजे । तरि कोणे एके मुखेंसी चावळिजे ।<br>आणि कवणा खेंव देईजे । तुज
                                लेख नाहीं ॥11-592॥
                            </p>
                        </div>
                        <div class="oviartha">
                            <p>
                                ह्या सर्व गोष्टी विश्वरूपाबरोबर करू म्हटले तर अनंत मुखांपैकी कोणत्या एका मुखाबरोबर
                                बोलावे ? आणि तुझ्या विश्वरूपी शरीराला मर्यादा नसल्यामुळे कोणाला आलिंगन द्यावे ? ॥11-592॥
                            </p>
                        </div>
                    </div>
                    <div>
                        <div class="ovi">
                            <p>
                                म्हणौनि वारियासवें धावणें । न ठके गगना खेंव देणें ।<br>जळकेली खेळणें । समुद्रीं केउतें ?
                                ॥11-593॥
                            </p>
                        </div>
                        <div class="oviartha">
                            <p>
                                एवढ्याकरता वार्‍याबरोबर पळणे जुळणार नाही व आकाशाला आलिंगन देणे घडणार नाही व समुद्रामधे
                                जलक्रिडा कशी खेळावी ? ॥11-593॥
                            </p>
                        </div>
                    </div>
                    <div>
                        <div class="ovi">
                            <p>
                                यालागीं जी देवा । एथिंचें भय उपजतसे जीवा ।<br>म्हणौनि येतुला लळा पाळावा । जे पुरे हें
                                आतां ॥11-594॥
                            </p>
                        </div>
                        <div class="oviartha">
                            <p>
                                याकरता हे श्रीकृष्णा, माझ्या मनात या विश्वरूपाविषयी भय उत्पन्न झाले आहे. आणि म्हणूनच
                                एवढा हट्ट पुरवावा की आपण प्रगट केलेले विश्वरूप आता पुरे झाले. (ते परत आवरून घ्यावे).
                                ॥11-594॥
                            </p>
                        </div>
                    </div>
                    <div>
                        <div class="ovi">
                            <p>
                                पैं चराचर विनोदें पाहिजे । मग तेणें सुखें घरीं राहिजे ।<br>तैसें चतुर्भुज रूप तुझें । तो
                                विसांवा आम्हां ॥11-595॥
                            </p>
                        </div>
                        <div class="oviartha">
                            <p>
                                स्थावर-जंगमात्मक जग मजेने हिंडून पहावे (व त्या हिंडण्यात बर्‍याचशा हालापेष्टा भोगल्यावर)
                                घरी सुखाने विश्रांती घेत रहावे, त्याप्रमाणे (तुझे अफाट विश्वरूप पाहिल्यावर) तुझे
                                शामसुंदर चतुर्भुज रूप हे आम्हास विश्रांतीची जागा आहे. ॥11-595॥
                            </p>
                        </div>
                    </div>
                    <div>
                        <div class="ovi">
                            <p>
                                आम्हीं योगजात अभ्यासावें । तेणें याचि अनुभवा यावें ।<br>शास्त्रांतें आलोडावें । परि
                                सिद्धांतु तो हाचि ॥11-596॥
                            </p>
                        </div>
                        <div class="oviartha">
                            <p>
                                आम्ही योगमात्राचा अभ्यास करावा व त्यायोगे याच अनुभावाला (तुझे शामसुंदर चतुर्भुजरूप ही
                                जीवास विश्रांतीची जागा आहे अशा अनुभावाला) यावे. आम्ही शास्त्रांचा अभ्यास करावा, परंतु
                                त्या शास्त्रांचा सिद्धांत हाच (चतुर्भुजरूप हीच विश्रांतीची जागा) आहे. ॥11-596॥
                            </p>
                        </div>
                    </div>
                    <div>
                        <div class="ovi">
                            <p>
                                आम्हीं यजनें किजती सकळें । परि तियें फळावीं येणेंचि फळें ।<br>तीर्थें होतु सकळें ।
                                याचिलागीं ॥11-597॥
                            </p>
                        </div>
                        <div class="oviartha">
                            <p>
                                आम्ही सर्व यज्ञ जरावे परंतु त्याचे फळ हेच मिळावे. आमच्या तीर्थयात्रा याचकरता असोत.
                                ॥11-597॥
                            </p>
                        </div>
                    </div>
                    <div>
                        <div class="ovi">
                            <p>
                                आणीकही कांहीं जें जें । दान पुण्य आम्हीं कीजे ।<br>तया फळीं फळ तुझें । चतुर्भुज रूप
                                ॥11-598॥
                            </p>
                        </div>
                        <div class="oviartha">
                            <p>
                                आणखी जे जे काही दानपुण्य आम्ही करू, त्याच्या फळाच्या ठिकाणी तुझे चतुर्भुजरूप हेच फळ होय.
                                ॥11-598॥
                            </p>
                        </div>
                    </div>
                    <div>
                        <div class="ovi">
                            <p>
                                ऐसी तेथिंची जीवा आवडी । म्हणौनि तेंचि देखावया लवडसवडी ।<br>वर्तत असे ते सांकडी । फेडीजे
                                वेगीं ॥11-599॥
                            </p>
                        </div>
                        <div class="oviartha">
                            <p>
                                याप्रमाणे तेथीची (त्या चतुर्भुजरूपाची) आवड आहे. म्हणून तेच पहाण्याकरता लगबग आहे. ती अडचण
                                (तळमळ) आपण दूर करा. ॥11-599॥
                            </p>
                        </div>
                    </div>
                    <div>
                        <div class="ovi">
                            <p>
                                अगा जीवींचें जाणतेया । सकळ विश्ववसवितेया ।<br>प्रसन्न होईं पूजितया । देवांचिया देवा
                                ॥11-600॥
                            </p>
                        </div>
                        <div class="oviartha">
                            <p>
                                हे अंत:करणातील सर्व गोष्टी जाणणार्‍या देवा, सर्व विश्व वसवणार्‍या देवा, व भजले जाणारे जे
                                देव त्या देवांच्या देवा श्रीकृष्णा, मला प्रसन्न हो. ॥11-600॥
                            </p>
                        </div>
                    </div>
                </div>

                <div id="page61" class="page-content">
                    <div>
                        <div class="ovi">
                            <p>
                                कैसें नीलोत्पलातें रांवित । आकाशाही रंगु लावित ।<br>तेजाची वोज दावित । इंद्रनीळा
                                ॥11-601॥
                            </p>
                        </div>
                        <div class="oviartha">
                            <p>
                                ज्ञा – त्या चतुर्भुज शामसुंदर रूपाचा नीलवर्ण कसा निळ्या कमळाला रंगवणारा, आकाशासही निळा
                                रंग देणारा व इंद्रनील नावाच्या रत्नाला निळ्या रंगाची शुद्धता दाखवणारा आहे. ॥11-601॥
                            </p>
                        </div>
                    </div>
                    <div>
                        <div class="ovi">
                            <p>
                                जैसा परिमळ जाहला मरगजा । कां आनंदासि निघालिया भुजा ।<br>ज्याचे जानुवरी मकरध्वजा । जोडली
                                बरव ॥11-602॥
                            </p>
                        </div>
                        <div class="oviartha">
                            <p>
                                ज्याप्रमाणे पाचूच्या रत्नास सुगंध प्राप्त व्हावा अथवा आनंदास हात फुटावेत, (त्याप्रमाणे
                                भगवंताचे शरीर शोभत होते.) ज्याच्या गुडघ्यांचा आश्रय केल्यामुळे (ज्याचा मुलगा होऊन
                                मांडीवर खेळल्यामुळे) मदनास सौंदर्य प्राप्त झाले ॥11-602॥
                            </p>
                        </div>
                    </div>
                    <div>
                        <div class="ovi">
                            <p>
                                मस्तकीं मुकुटातें ठेविलें । कीं मुकुटा मुकुट मस्तक झालें ।<br>शृंगारा लेणें लाधलें ।
                                आंगाचेनि जया ॥11-603॥
                            </p>
                        </div>
                        <div class="oviartha">
                            <p>
                                प्रभूंनी मुगुटाला मस्तकावर ठेवल्याबरोबर त्या मुगुटाला भगवंताचे मस्तक मुगुट झाले (म्हणजे
                                भगवंताच्या मस्तकाने मुगुटाला शोभा आणली) व ज्या भागवंताच्या शरीराने शृंगारास (वस्रे,
                                अलंकार इत्यादिकांना) अलंकार (शोभा) प्राप्त झाला. ॥11-603॥
                            </p>
                        </div>
                    </div>
                    <div>
                        <div class="ovi">
                            <p>
                                इंद्रधनुष्याचिये आडणी । माजीं मेघ गगनरंगणीं ।<br>तैसें आवरिलें शारङ्गपाणी । वैजयंतिया
                                ॥11-604॥
                            </p>
                        </div>
                        <div class="oviartha">
                            <p>
                                आकाशमंडळात इंद्रधनुष्याच्या वर्तुळात जसा मेघ आवरलेला असतो, त्याप्रमाणे वैजयंती माळेने
                                श्रीकृष्ण आवरले गेले. ॥11-604॥
                            </p>
                        </div>
                    </div>
                    <div>
                        <div class="ovi">
                            <p>
                                आतां कवणी ते उदार गदा । असुरां देत कैवल्य पदा ।<br>कैसें चक्र हन गोविंदा । सौम्यतेजें
                                मिरवे ॥11-605॥
                            </p>
                        </div>
                        <div class="oviartha">
                            <p>
                                कोण ती उदार गदा, की जी गदा असुरांना नेहेमी मोक्षपदाला देते ! गोविंदा तुमचे सुदर्शनचक्र
                                खरोखर सौम्य तेजाने कसे शोभत आहे ! ॥11-605॥
                            </p>
                        </div>
                    </div>
                    <div>
                        <div class="ovi">
                            <p>
                                किंबहुना स्वामी । तें देखावया उत्कंठित पां मी ।<br>म्हणौनि आतां तुम्हीं । तैसया होआवें
                                ॥11-606॥
                            </p>
                        </div>
                        <div class="oviartha">
                            <p>
                                फार काय सांगावे ? महाराज, ते आपले चतुर्भुज रूप पहाण्यास मी उत्सुक आहे. म्हणून आता आपण
                                (हे प्रचंड विश्वरूप आवरून, ते चतुर्भुज रूप धारण करावे. ॥11-606॥
                            </p>
                        </div>
                    </div>
                    <div>
                        <div class="ovi">
                            <p>
                                हे विश्वरूपाचे सोहळे । भोगूनि निवाले जी डोळे ।<br>आतां होताति आधले । कृष्णमूर्तीलागीं
                                ॥11-607॥
                            </p>
                        </div>
                        <div class="oviartha">
                            <p>
                                महाराज, हे विश्वरूपाचे सोहळे भोगून माझे डोळे शांत झाले. आता ते डोळे श्रीकृष्णमूर्ती
                                पहाण्याकरता अत्यंत उत्सुक झाले आहेत. ॥11-607॥
                            </p>
                        </div>
                    </div>
                    <div>
                        <div class="ovi">
                            <p>
                                तें साकार कृष्णरूपडें । वांचूनि पाहों नावडे ।<br>तें न देखतां थोडें । मानिताती हे
                                ॥11-608॥
                            </p>
                        </div>
                        <div class="oviartha">
                            <p>
                                ह्या डोळ्यांना त्या सगुण श्रीकृष्णमूर्तीशिवाय इतर काही पहाणे आवडत नाही. ते सगुणस्वरूप
                                यास पहावयास मिळाले नाही तर या विश्वरूपाची माझ्या डोळ्यांना काही किंमत वाटत नाही.
                                ॥11-608॥
                            </p>
                        </div>
                    </div>
                    <div>
                        <div class="ovi">
                            <p>
                                आम्हां भोगमोक्षाचिया ठायीं । श्रीमूर्तीवांचूनि नाहीं ।<br>म्हणौनि तैसाचि साकारु होईं ।
                                हें सांवरीं आतां ॥11-609॥
                            </p>
                        </div>
                        <div class="oviartha">
                            <p>
                                आम्हाला ऐहिक व पारलौकिक भोगाच्या ठिकाणी फार काय सांगावे, मोक्षाच्या ठिकाणी देखील
                                शामसुंदर मूर्तीवाचून दुसरे काही नाही. म्हणून देवा, आता तू तसाच चतुर्भुज हो व हे विश्वरूप
                                आटोप. ॥11-609॥
                            </p>
                        </div>
                    </div>
                    <div>
                        <div class="ovi">
                            <p>
                                या अर्जुनाचिया बोला । विश्वरूपा विस्मयो जाहला ।<br>म्हणे ऐसा नाहीं देखिला । धसाळ कोणी
                                ॥11-610॥
                            </p>
                        </div>
                        <div class="oviartha">
                            <p>
                                ज्ञा – अर्जुनाचे हे बोलणे ऐकून विश्वरूपधारी परमात्म्याला चमत्कार वाटला आणि तो म्हणाला,
                                असा दुसरा कोणीच अविचारी पाहिला नाही. ॥11-610॥
                            </p>
                        </div>
                    </div>
                </div>
                <div id="page62" class="page-content">
                    <div>
                        <div class="ovi">
                            <p>
                                कोण हे वस्तु पावला आहासी । तया लाभाचा तोषु न घेसी ।<br>मा भेणें काय नेणों बोलसी । हेकाडु
                                ऐसा ॥11-611॥
                            </p>
                        </div>
                        <div class="oviartha">
                            <p>
                                ही कोणती वस्तु तुला प्राप्त झाली आहे ! तिच्या प्राप्तीचा आनंद मानत नाहीस. उलट एककल्ली
                                मनुष्यासारखा भिऊन काय बोलतोस ते कळत नाही. ॥11-611॥
                            </p>
                        </div>
                    </div>
                    <div>
                        <div class="ovi">
                            <p>
                                आम्हीं सावियाचि जैं प्रसन्न होणें । तैं आंगचिवरी म्हणें देणें ।<br>वांचोनि जीव असे
                                वेंचणें । कवणासि गा ॥11-612॥
                            </p>
                        </div>
                        <div class="oviartha">
                            <p>
                                आम्ही जेव्हा सहजच प्रसन्न होतो, तेव्हा आपले शरीरापर्यंत सुद्धा भक्ताने जे म्हटलेले असेल
                                ते त्यास देतो. पण याशिवाय अर्जुना कोणास आपला जीव अर्पण करणे अशी गोष्ट कोठे आहे काय ?
                                ॥11-612॥
                            </p>
                        </div>
                    </div>
                    <div>
                        <div class="ovi">
                            <p>
                                तें हें तुझिये चाडे । आजि जिवाचेंचि दळवाडें ।<br>कामऊनियां येवढें । रचिलें ध्यान
                                ॥11-613॥
                            </p>
                        </div>
                        <div class="oviartha">
                            <p>
                                आज तो माझा जीव सर्व एकत्र गोळा करून तुझ्या इच्छे करता हे एवढे विश्वरूप मूर्तीचे रूप तयार
                                केले आहे. ॥11-613॥
                            </p>
                        </div>
                    </div>
                    <div>
                        <div class="ovi">
                            <p>
                                ऐसी काय नेणों तुझिये आवडी । जाहली प्रसन्नता आमुची वेडी ।<br>म्हणौनि गौप्याचीही गुढी ।
                                उभविली जगीं ॥11-614॥
                            </p>
                        </div>
                        <div class="oviartha">
                            <p>
                                आमची प्रसन्नता तुझ्या आवडीमुळे वेडी झाली आहे की काय हे कळत नाही. म्हणून आम्ही गुप्त
                                गोष्टीचा (विश्वरूपाचा) जगात ध्वज लावला. (जगात प्रसिद्ध केले) ॥11-614॥
                            </p>
                        </div>
                    </div>
                    <div>
                        <div class="ovi">
                            <p>
                                तें हें अपारां अपार । स्वरूप माझें परात्पर ।<br>एथूनि ते अवतार । कृष्णादिक ॥11-615॥
                            </p>
                        </div>
                        <div class="oviartha">
                            <p>
                                ते हे माझे मायेपलीकडील स्वरूप अमर्याद वस्तूपेक्षा अमर्याद आहे व कृष्णादिक जे अवतार होतात
                                ते येथूनच होतात. ॥11-615॥
                            </p>
                        </div>
                    </div>
                    <div>
                        <div class="ovi">
                            <p>
                                हें ज्ञानतेजाचें निखिळ । विश्वात्मक केवळ ।<br>अनंत हे अढळ । आद्य सकळां ॥11-616॥
                            </p>
                        </div>
                        <div class="oviartha">
                            <p>
                                हे स्वरूप केवळ ज्ञानतेजाचेच बनलेले आहे व विश्व हे केवळ त्याचे स्वरूप आहे. या स्वरूपाला
                                कधी अंत नाही व ते कधी ढळत नाही व ते सर्वांचे मूळ आहे. ॥11-616॥
                            </p>
                        </div>
                    </div>
                    <div>
                        <div class="ovi">
                            <p>
                                हें तुजवांचोनि अर्जुना । पूर्वीं श्रुत दृष्ट नाहीं आना ।<br>जे जोगें नव्हे साधना ।
                                म्हणौनियां ॥11-617॥
                            </p>
                        </div>
                        <div class="oviartha">
                            <p>
                                अर्जुना, हे (विश्वरूप) तुझ्याशिवाय पूर्वी दुसर्‍या कोणी ऐकलेले किंवा पाहिलेले नाही. कारण
                                हे कोणत्याही साधनांनी प्राप्त होण्यासारखे नाही. ॥11-617॥
                            </p>
                        </div>
                    </div>
                    <div>
                        <div class="ovi">
                            <p>
                                याची सोय पातले । आणि वेदीं मौनचि घेतलें ।<br>याज्ञिकी माघौते आले । स्वर्गौनियां ॥11-618॥
                            </p>
                        </div>
                        <div class="oviartha">
                            <p>
                                ज्ञा – वेद या विश्वरूपाला जाणण्याच्या मार्गाला लागले व ते चूप झाले आणि यज्ञ म्हणाशील तर
                                त्याच्या प्राप्तीच्या मार्गाला लागले परंतु ते स्वर्गापासूनच माघारी आले. ॥11-618॥
                            </p>
                        </div>
                    </div>
                    <div>
                        <div class="ovi">
                            <p>
                                साधकीं देखिला आयासु । म्हणौनि वाळिला योगाभ्यासु ।<br>आणि अध्ययनें सौरसु । नाहीं एथ
                                ॥11-619॥
                            </p>
                        </div>
                        <div class="oviartha">
                            <p>
                                साधकांनी याच्या प्राप्तीचा त्रास पाहिला म्हणून त्यांनी योगाभ्यास टाकला आणि अध्ययनाने
                                विश्वरूप पहाण्याची योग्यता येत नाही, ॥11-619॥
                            </p>
                        </div>
                    </div>
                    <div>
                        <div class="ovi">
                            <p>
                                सीगेचीं सत्कर्मे । धाविन्नलीं संभ्रमें ।<br>तिहीं बहुतेकीं श्रमें । सत्यलोकु ठाकिला
                                ॥11-620॥
                            </p>
                        </div>
                        <div class="oviartha">
                            <p>
                                पूर्ण आचरलेली सत्कर्मे मोठ्या उत्कंठेने विश्वरूपप्राप्तीकरता धावली व त्या बहुतेकांनी
                                मोठ्या कष्टाने सत्यलोक गाठला. ॥11-620॥
                            </p>
                        </div>
                    </div>
                </div>
                <div id="page63" class="page-content">
                    <div>
                        <div class="ovi">
                            <p>
                                तपीं ऐश्वर्य देखिलें । आणि उग्रपण उभयांचि सांडिलें ।<br>एक तपसाधन जें ठेलें । अपारांतरें
                                ॥11-621॥
                            </p>
                        </div>
                        <div class="oviartha">
                            <p>
                                तपांनी विश्वरूपाचे ऐश्वर्य पाहिले आणि आपला उग्रपणा उभ्याउभ्याच टाकून दिला. याप्रमाणे जे
                                विश्वरूप, तप वगैरे साधनांपासून अमर्याद अंतरावर राहिले ॥11-621॥
                            </p>
                        </div>
                    </div>
                    <div>
                        <div class="ovi">
                            <p>
                                तें हें तुवां अनायासें । विश्वरूप देखिलें जैसें ।<br>इये मनुष्यलोकीं तैसें । न फवेचि
                                कवणा ॥11-622॥
                            </p>
                        </div>
                        <div class="oviartha">
                            <p>
                                असे जे विश्वरूप ते तू काही एक श्रम न पडता जसे पाहिलेस तसे या मनुष्यलोकात कोणासही पहावयास
                                सापडणार नाही. ॥11-622॥
                            </p>
                        </div>
                    </div>
                    <div>
                        <div class="ovi">
                            <p>
                                आजि ध्यानसंपत्तीलागीं । तूंचि एकु आथिला जगीं ।<br>हें परम भाग्य आंगीं । विरंचीही नाहीं
                                ॥11-623॥
                            </p>
                        </div>
                        <div class="oviartha">
                            <p>
                                आज ध्यानरूप संपत्तीकरता जगात तूच एक संपन्न आहेस. असले श्रेष्ठ भाग्य ब्रह्मदेवाच्याही
                                अंगी नाही. ॥11-623॥
                            </p>
                        </div>
                    </div>
                    <div>
                        <div class="ovi">
                            <p>
                                म्हणौनि विश्वरूपलाभें श्लाघ । एथिचें भय नेघ नेघ ।<br>हें वांचूनि अन्य चांग । न मनीं
                                कांहीं ॥11-624॥
                            </p>
                        </div>
                        <div class="oviartha">
                            <p>
                                ज्ञा – म्हणून विश्वरूपप्राप्तीने तू आपल्यास धन्य मान व या विश्वरूपाची भीती बाळगू नकोस.
                                या विश्वरूपावाचून काही चांगले मानू नकोस. ॥11-624॥
                            </p>
                        </div>
                    </div>
                    <div>
                        <div class="ovi">
                            <p>
                                हां गा समुद्र अमृताचा भरला । आणि अवसांत वरपडा जाहला ।<br>मग कोणीही आथि वोसंडिला ।
                                बुडिजैल म्हणौनि ? ॥11-625॥
                            </p>
                        </div>
                        <div class="oviartha">
                            <p>
                                अरे अर्जुना, प्रत्यक्ष अमृताचा समुद्र भरलेला असला आणि अकस्मात कोणी तेथे प्राप्त झाला
                                असता, मग आपण त्यात बुडून मरून जाऊ, म्हणून कोणीतरी त्याचा त्याग केला आहे काय ? ॥11-625॥
                            </p>
                        </div>
                    </div>
                    <div>
                        <div class="ovi">
                            <p>
                                नातरी सोनयाचा डोंगरु । येसणा न चले हा थोरु ।<br>ऐसें म्हणौनि अव्हेरु । करणें घडे ?
                                ॥11-626॥
                            </p>
                        </div>
                        <div class="oviartha">
                            <p>
                                अथवा एखादा मनुष्य सोन्याच्या डोंगराजवळ प्राप्त झाला असता हा एवढा मोठा सोन्याचा डोंगर
                                आपल्याला नेता येत नाही असे म्हणून त्याचा त्याग करणे घडेल काय ? (तर नाही, तो मनुष्य
                                आपल्याकडून जेवढे सोने नेववेल तितके नेत राहील). ॥11-626॥
                            </p>
                        </div>
                    </div>
                    <div>
                        <div class="ovi">
                            <p>
                                दैवें चिंतामणी लेईजे । कीं हें ओझें म्हणौनि सांडिजे ? ।<br>कामधेनु दवडिजे । न पोसवे
                                म्हणौनि ? ॥11-627॥
                            </p>
                        </div>
                        <div class="oviartha">
                            <p>
                                दैवयोगाने चिंतामणि नावाचे रत्न अंगावर धारण करावे व ते ओझे म्हणून ज्याप्रमाणे टाकून
                                द्यावे, किंवा आपल्याला पोसवत नाही म्हणून ज्याप्रमाणे कामधेनू हाकून द्यावी ॥11-627॥
                            </p>
                        </div>
                    </div>
                    <div>
                        <div class="ovi">
                            <p>
                                चंद्रमा आलिया घरा । म्हणिजे निगे करितोसि उबारा ।<br>पडिसायि पाडितोसि दिनकरा । परता सर
                                ॥11-628॥
                            </p>
                        </div>
                        <div class="oviartha">
                            <p>
                                चंद्र आपल्या घरी आला असता ‘तुझ्या योगाने उष्मा होतो’ म्हणून त्याला ज्याप्रमाणे ‘तू चालता
                                हो असे म्हणावे अथवा ‘तू सावली पाडतोस म्हणून पलीकडे जा’ असे सूर्यास म्हणावे ॥11-628॥
                            </p>
                        </div>
                    </div>
                    <div>
                        <div class="ovi">
                            <p>
                                तैसें ऐश्वर्य हें महातेज । आजि हातां आलें आहे सहज ।<br>कीं एथ तुज गजबज । होआवी कां ?
                                ॥11-629॥
                            </p>
                        </div>
                        <div class="oviartha">
                            <p>
                                त्याप्रमाणे हे महातेजरूपी (विश्वरूपी) ऐश्वर्य आज तुझ्या हाती सहज आले असे असून येथे तुझी
                                कासाविशी का व्हावी ? ॥11-629॥
                            </p>
                        </div>
                    </div>
                    <div>
                        <div class="ovi">
                            <p>
                                परि नेणसीच गांवढिया । काय कोपों आतां धनंजया ।<br>आंग सांडोनि छाया । आलिंगितोसि मा ?
                                ॥11-630॥
                            </p>
                        </div>
                        <div class="oviartha">
                            <p>
                                परंतु हे अडाण्या, तुला काही कळत नाही. अर्जुना, आता तुझ्यावर काय रागवायचे ? प्रत्यक्ष अंग
                                सोडून तू सावलीला आलिंगन देतोस आहेस, नाही का ? ॥11-630॥
                            </p>
                        </div>
                    </div>
                </div>
                <div id="page64" class="page-content">
                    <div>
                        <div class="ovi">
                            <p>
                                हें नव्हे जो मी साचें । एथ मन करूनियां काचें ।<br>प्रेम धरिसी अवगणियेचें । चतुर्भुज जें
                                ॥11-631॥
                            </p>
                        </div>
                        <div class="oviartha">
                            <p>
                                विश्वरूप हे माझे खरे रूप नाही काय ? पण त्या ठिकाणी मन अधीर करून क्षुल्लक असे जे
                                चतुर्भुजरूप त्या ठिकाणी तू प्रेम धरतोस हे बरे नाही. ॥11-631॥
                            </p>
                        </div>
                    </div>
                    <div>
                        <div class="ovi">
                            <p>
                                तरि अझुनिवरी पार्था । सांडीं सांडीं हे व्यवस्था ।<br>इयेविषयीं आस्था । करिसी झणें
                                ॥11-632॥
                            </p>
                        </div>
                        <div class="oviartha">
                            <p>
                                तर अर्जुना, अजूनपर्यंत तरी हे तुझे ठरलेले मत (विश्वरूप हे भयंकर रूप आहे व चतुर्भुजरूप हे
                                सुंदर रूप आहे) टाकून दे. या सगुणरूपाविषयी आस्था (प्रेम) कदाचित धरशील तर धरू नकोस.
                                ॥11-632॥
                            </p>
                        </div>
                    </div>
                    <div>
                        <div class="ovi">
                            <p>
                                हें रूप जरी घोर । विकृति आणि थोर ।<br>तरी कृतनिश्चयाचें घर । हेंचि करीं ॥11-633॥
                            </p>
                        </div>
                        <div class="oviartha">
                            <p>
                                हे विश्वरूप जरी भयंकर अक्राळ विक्राळ आणि अवाढव्य असे आहे तरी (चतुर्भुजरूपापेक्षा) हे
                                विश्वरूप माझे खरे रूप असल्याकारणाने हेच उपासनेला योग्य आहे असा तू पक्का निश्चय कर.
                                ॥11-633॥
                            </p>
                        </div>
                    </div>
                    <div>
                        <div class="ovi">
                            <p>
                                कृपण चित्तवृत्ति जैसी । रोंवोनि घालीं ठेवयापासीं ।<br>मग नुसधेनि देहेंसीं । आपण असे
                                ॥11-634॥
                            </p>
                        </div>
                        <div class="oviartha">
                            <p>
                                कंजूष मनुष्य आपले सर्व लक्ष ज्याप्रमाणे आपण पुरून ठेवलेल्या द्रव्याच्या साठ्यापाशी
                                जखडलेले ठेवतो आणि मग केवळ देहाने आपले इतर सर्व व्यवहार करीत असतो. ॥11-634॥
                            </p>
                        </div>
                    </div>
                    <div>
                        <div class="ovi">
                            <p>
                                कां अजातपक्षिया जवळा । जीव बैसवूनि अविसाळां ।<br>पक्षिणी अंतराळा- । माजीं जाय ॥11-635॥
                            </p>
                        </div>
                        <div class="oviartha">
                            <p>
                                किंवा पंख न फुटलेल्या पिलांचे जवळ त्या घरट्यात आपला सर्व जीव ठेऊन त्या पिलांची आई पक्षिण
                                कशी आकाशात संचार करण्याकरता जाते ॥11-635॥
                            </p>
                        </div>
                    </div>
                    <div>
                        <div class="ovi">
                            <p>
                                नाना गाय चरे डोंगरीं । परि चित्त बांधिलें वत्सें घरीं ।<br>प्रेम एथिंचें करीं । स्थानपती
                                ॥11-636॥
                            </p>
                        </div>
                        <div class="oviartha">
                            <p>
                                अथवा गाय डोंगरात चरत असते, परंतु तिचे सर्व लक्ष घरी आपल्या वासरावर अडकून राहिलेले असते,
                                त्याप्रमाणे या विश्वरूप ठिकाणाचे तू आपले प्रेम मालक कर. ॥11-636॥
                            </p>
                        </div>
                    </div>
                    <div>
                        <div class="ovi">
                            <p>
                                येरें वरिचिलेनि चित्तें । बाह्य सख्य सुखापुरतें ।<br>भोगिजो कां श्रीमूर्तींतें ।
                                चतुर्भुज ॥11-637॥
                            </p>
                        </div>
                        <div class="oviartha">
                            <p>
                                बाकी बाह्य अंत:करणाने (वर वर बाह्यात्कारी) बाहेरच्या मैत्रीच्या सुखापुरता आमच्या
                                चतुर्भुज शामसुंदर मूर्तीचा उपभोग घे. ॥11-637॥
                            </p>
                        </div>
                    </div>
                    <div>
                        <div class="ovi">
                            <p>
                                परि पुढतपुढती पांडवा । हा एक बोलु न विसरावा ।<br>जे इये रूपींहूनि सद्‌भावा । नेदावें
                                निघों ॥11-638॥
                            </p>
                        </div>
                        <div class="oviartha">
                            <p>
                                परंतु अर्जुना या विश्वरूपापासून आपल्या सद्भावास दुसरीकडे कोठे जाऊ देऊ नकोस. एवढे आमचे एक
                                सांगणे तू विसरू नकोस, हेच तुला वारंवार सांगणे आहे. ॥11-638॥
                            </p>
                        </div>
                    </div>
                    <div>
                        <div class="ovi">
                            <p>
                                हें कहीं नव्हतेंचि देखिलें । म्हणौनि भय जें तुज उपजलें ।<br>तें सांडीं एथ संचलें । असों
                                दे प्रेम ॥11-639॥
                            </p>
                        </div>
                        <div class="oviartha">
                            <p>
                                हे विश्वरूप म्हणजे कधी न पाहिलेली गोष्ट, म्हणून तुला याचे भय उत्पन्न झाले आहे, ते भय टाक
                                व या विश्वरूपाच्या ठिकाणी प्रेम साठवलेले राहू दे. ॥11-639॥
                            </p>
                        </div>
                    </div>
                    <div>
                        <div class="ovi">
                            <p>
                                आतां करूं तुजयासारखें । ऐसें म्हणितलें विश्वतोमुखें ।<br>तरि मागील रूप सुखें । न्याहाळीं
                                पां तूं ॥11-640॥
                            </p>
                        </div>
                        <div class="oviartha">
                            <p>
                                आता तुझ्या मह्णण्यासारखे करू. तर अर्जुना मागील सगुण रूप तू खुशाल पहा, असे सर्व बाजूंनी
                                ज्याला मुखे आहेत असा विश्वरूप परमात्मा श्रीकृष्ण म्हणाला. ॥11-640॥
                            </p>
                        </div>
                    </div>
                </div>
                <div id="page65" class="page-content">
                    <div>
                        <div class="ovi">
                            <p>
                                ऐसें वाक्य बोलतखेंवो । मागुता मनुष्य जाहला देवो ।<br>हें ना परि नवलावो । आवडीचा तिये
                                ॥11-641॥
                            </p>
                        </div>
                        <div class="oviartha">
                            <p>
                                महाराज (राजा धृतराष्ट्रा). असे वाक्य बोलताक्षणीच देव पुन्हा मनुष्य झाले, यात काही मोठेसे
                                आश्चर्य नाही. परंतु श्रीकृष्णास अर्जुनाविषयीचे जे प्रेम होते त्या प्रेमाचेच मोठे आश्चर्य
                                आहे. (असे संजय म्हणाला). ॥11-641॥
                            </p>
                        </div>
                    </div>
                    <div>
                        <div class="ovi">
                            <p>
                                श्रीकृष्णचि कैवल्य उघडें । वरि सर्वस्व विश्वरूपायेवढें ।<br>हातीं दिधलें कीं नावडे ।
                                अर्जुनासि ॥11-642॥
                            </p>
                        </div>
                        <div class="oviartha">
                            <p>
                                श्रीकृष्ण प्रत्यक्ष परब्रह्म होतेच असे असूनसुद्धा त्या परब्रह्म श्रीकृष्णाने
                                विश्वरूपाएवढे आपले सर्वस्व अर्जुनाच्या हाती दिले असे असून ते विश्वरूप अर्जुनाला आवडले
                                नाही ॥11-642॥
                            </p>
                        </div>
                    </div>
                    <div>
                        <div class="ovi">
                            <p>
                                वस्तु घेऊनि वाळिजे । जैसें रत्‍नाससि दूषण ठेविजे ।<br>नातरी कन्या पाहूनियां म्हणिजे ।
                                मना न ये हे ॥11-643॥
                            </p>
                        </div>
                        <div class="oviartha">
                            <p>
                                ज्याप्रमाणे एखाद्या वस्तूचा स्वीकार करून (मग ती वाईट म्हणून) टाकून द्यावी किंवा
                                ज्याप्रमाणे अस्सल रत्नात काही तरी खोड काढीत बसावे, अथवा मुलीला पाहून मग ती आपल्याला पटत
                                नाही असे ज्याप्रमाणे म्हणावे ॥11-643॥
                            </p>
                        </div>
                    </div>
                    <div>
                        <div class="ovi">
                            <p>
                                तया विश्वरूपायेवढी दशा । करितां प्रीतीचा वाढू कैसा ।<br>सेल दीधलीसे उपदेशा । किरीटीसिं
                                देवें ॥11-644॥
                            </p>
                        </div>
                        <div class="oviartha">
                            <p>
                                श्रीकृष्णांनी आपल्या चतुर्भुज सगुण देहाचा विश्वरूपाएवढा विस्तार केला. या गोष्टीवरून
                                अर्जुनाविषयी श्रीकृष्णाच्या प्रेमाची वाढ कशी होती (हे स्पष्ट दिसते). अर्जुनाला देवांनी
                                विश्वरूप दाखवले हा त्याला शेलका (अति उत्कृष्ट) उपदेश केला,. ॥11-644॥
                            </p>
                        </div>
                    </div>
                    <div>
                        <div class="ovi">
                            <p>
                                मोडोनि भांगाराचा रवा । लेणें घडिलें आपलिया सवा ।<br>मग नावडे जरी जीवा । तरी आटिजे पुढती
                                ॥11-645॥
                            </p>
                        </div>
                        <div class="oviartha">
                            <p>
                                सोन्याची लगड मोडून जसा त्याचा आपल्या इच्छेनुरूप दागिना कारावा व मग तो दागिना जर आपल्या
                                मनाला आवडला नाही तर तो पुन्हा आटवून टाकावा, ॥11-645॥
                            </p>
                        </div>
                    </div>
                    <div>
                        <div class="ovi">
                            <p>
                                तैसें शिष्याचिये प्रीती जाहलें । कृष्णत्व होतें तें विश्वरूप केलें ।<br>तें मना नयेचि मग
                                आणिलें । कृष्णपण मागुतें ॥11-646॥
                            </p>
                        </div>
                        <div class="oviartha">
                            <p>
                                त्याप्रमाणे शिष्याच्या प्रीतीकरता वरील दृष्टांताप्रमाणे गोष्ट घडली. (कोणती म्हणाल तर)
                                प्रथम सगुण श्रीकृष्णमूर्ती होती, याचे विश्वरूप केले, ते अर्जुनाच्या मनाला येईना, मग सगुण
                                कृष्णरूप पुन्हा आणले. ॥11-646॥
                            </p>
                        </div>
                    </div>
                    <div>
                        <div class="ovi">
                            <p>
                                हा ठाववरी शिष्याची निकसी । सहातें गुरु आहाती कवणे देशीं ? ।<br>परि नेणिजे आवडी कैशी ।
                                संजयो म्हणे ॥11-647॥
                            </p>
                        </div>
                        <div class="oviartha">
                            <p>
                                येथेपर्यंत शिष्याने दिलेला त्रास सहन करणारे गुरु कोणत्या देशात आहेत ? परंतु देवाचे
                                अर्जुनाविषयी कसे प्रेम आहे, ते कळत नाही, असे संजय म्हणाला. ॥11-647॥
                            </p>
                        </div>
                    </div>
                    <div>
                        <div class="ovi">
                            <p>
                                मग विश्वरूप व्यापुनि भोंवतें । जें दिव्य तेज प्रगटलें होतें ।<br>तेंचि सामावलें मागुतें
                                । कृष्णरूपीं तये ॥11-648॥
                            </p>
                        </div>
                        <div class="oviartha">
                            <p>
                                ज्ञा – मग श्रीकृष्णाने विश्वरूपाचा पसारा घालून आपल्या सभोवती जे अलौकिक योगाचे तेज प्रगट
                                केले होते तेच त्याने उन्हा त्या सगुण कृष्णरूपात एकत्र करून साठवले. ॥11-648॥
                            </p>
                        </div>
                    </div>
                    <div>
                        <div class="ovi">
                            <p>
                                जैसें त्वंपद हें आघवें । तत्पदीं सामावे ।<br>अथवा द्रुमाकारु सांठवे । बीजकणिके जेवीं
                                ॥11-649॥
                            </p>
                        </div>
                        <div class="oviartha">
                            <p>
                                ज्याप्रमाणे ‘त्वं’ हे सर्वपद (अल्पज्ञ, अल्पशक्तिमान्, परतंत्र, परिच्छिन्न अशा जीवाचे
                                लक्ष्य जे कूटस्थचैतन्य) ‘तत्’ पदाच्या अर्थामधे (सर्वज्ञ, सर्वशक्तिमान्, स्वतंत्र, विभु
                                अशा ईश्वरतत्वाचे लक्ष्य जे ब्रह्म त्यात) सामावते. अथवा वृक्षाचा आकार जसा बीजाच्या कणात
                                साठवतो. ॥11-649॥
                            </p>
                        </div>
                    </div>
                    <div>
                        <div class="ovi">
                            <p>
                                नातरी स्वप्नसंभ्रमु जैसा । गिळी चेइली जीवदशा ।<br>श्रीकृष्णें योगु हा तैसा । संहारिला तो
                                ॥11-650॥
                            </p>
                        </div>
                        <div class="oviartha">
                            <p>
                                अथवा जीवाची जागृतावस्था ही स्वप्नाच्या सर्व विस्ताराला ज्याप्रमाणे गिळते, त्याप्रमाणे तो
                                योग विश्वरूपाचा विस्तार श्रीकृष्णांनी आपल्यात सामावून घेतला. ॥11-650॥
                            </p>
                        </div>
                    </div>
                </div>
                <div id="page66" class="page-content">
                    <div>
                        <div class="ovi">
                            <p>
                                जैसी प्रभा हारपली बिंबीं । कीं जळदसंपत्ती नभीं ।<br>नाना भरतें सिंधुगर्भीं । रिगालें
                                राया ॥11-651॥
                            </p>
                        </div>
                        <div class="oviartha">
                            <p>
                                ज्याप्रमाणे सूर्यादिकांचे तेज हे सूर्यादिकांच्या बिंबात सामावते, किंवा मेघांचे समुदाय
                                आकाशामधे लीन होतात, अथवा राजा धृतराष्ट्रा, समुद्राची भरती समुद्राच्या पोटात गदप होते
                                ॥11-651॥
                            </p>
                        </div>
                    </div>
                    <div>
                        <div class="ovi">
                            <p>
                                हो कां जे कृष्णाकृतीचिये मोडी । होती विश्वरूपपटाची घडी ।<br>ते अर्जुनाचिये आवडी । उकलूनि
                                दाविली ॥11-652॥
                            </p>
                        </div>
                        <div class="oviartha">
                            <p>
                                त्याप्रमाणे कृष्णाकृतीच्या रूपाने जी विश्वरूपी वस्त्राची घडी होती, ती अर्जुनाच्या पसंती
                                करता देवांनी उकलून दाखवली ॥11-652॥
                            </p>
                        </div>
                    </div>
                    <div>
                        <div class="ovi">
                            <p>
                                तंव परिमाणा रंगु । तेणें देखिलें साविया चांगु ।<br>तेथ ग्राहकीये नव्हेचि लागु । म्हणौनि
                                घडी केली पुढती ॥11-653॥
                            </p>
                        </div>
                        <div class="oviartha">
                            <p>
                                तेव्हा (एखादे वस्त्र विकत घेणारे गिर्‍हाइक जसे त्या वस्त्राची लांबी, रुंदी व रंग सहज
                                पाहाते त्याप्रमाणे) अर्जुनाने या विश्वरूपी वस्त्राची लांबी, रुंदी व रंग सहज चांगली
                                पाहिली, त्यावेळी अर्जुनाकडून वस्त्र घेतले जाण्याचा संभावही नाही, म्हणून देवांनी
                                विश्वरूपी वस्त्राची सगुण कृष्णाकृतिरूपी पुन्हा घडी केली. ॥11-653॥
                            </p>
                        </div>
                    </div>
                    <div>
                        <div class="ovi">
                            <p>
                                तैसें वाढीचेनि बहुवसपणें । रूपें विश्व जिंतिलें जेणें ।<br>तें सौम्य कोडिसवाणें । साकार
                                जाहलें ॥11-654॥
                            </p>
                        </div>
                        <div class="oviartha">
                            <p>
                                त्याप्रमाणे आपल्या वाढीच्या अतिशय विस्ताराने ज्या कृष्णरूपाने विश्व जिंकले होते, ते
                                विश्वरूपाने वाढलेले कृष्णरूप पुन्हा शांत सगुण व सुंदर असे झाले. ॥11-654॥
                            </p>
                        </div>
                    </div>
                    <div>
                        <div class="ovi">
                            <p>
                                किंबहुना अनंतें । धरिलें धाकुटपण मागुतें ।<br>परि आश्वासिलें पार्थातें । बिहालियासी
                                ॥11-655॥
                            </p>
                        </div>
                        <div class="oviartha">
                            <p>
                                फार काय सांगावे ? श्रीकृष्णाने पुन्हा मर्यादित सगु्ण रूप धारण केले, पण भ्यायलेल्या
                                अर्जुनाला धीर दिला. ॥11-655॥
                            </p>
                        </div>
                    </div>
                    <div>
                        <div class="ovi">
                            <p>
                                जो स्वप्नीं स्वर्गा गेला । तो अवसांत जैसा चेइला ।<br>तैसा विस्मयो जाहला । किरीटीसी
                                ॥11-656॥
                            </p>
                        </div>
                        <div class="oviartha">
                            <p>
                                त्यावेळी स्वप्नात स्वर्गाला गेलेला मनुष्य जसा अकस्मात जागा व्हावा (म्हणजे तो जसा एकदम
                                बदलेल्या परिस्थितीमुळे आश्चर्यचकित होतो) तसे अर्जुनास झाले. ॥11-656॥
                            </p>
                        </div>
                    </div>
                    <div>
                        <div class="ovi">
                            <p>
                                नातरी गुरुकृपेसवें । वोसरलेया प्रपंचज्ञान आघवें ।<br>स्फुरे तत्त्व तेवीं पांडवें ।
                                श्रीमूर्ति देखिली ॥11-657॥
                            </p>
                        </div>
                        <div class="oviartha">
                            <p>
                                अथवा गुरुकृपा झाल्याबरोबर, प्रपंचाचे सर्व ज्ञान ओसरल्यावर कसे एक ब्रह्म स्फुरते,
                                त्याप्रमाणे विश्वरूप ओसरल्यावर अर्जुनाने कृष्णमूर्ति पाहिली. ॥11-657॥
                            </p>
                        </div>
                    </div>
                    <div>
                        <div class="ovi">
                            <p>
                                तया पांडवा ऐसें चित्तीं । आड विश्वरूपाची जवनिका होती ।<br>ते फिटोनि गेली परौती । हें
                                भलें जाहलें ॥11-658॥
                            </p>
                        </div>
                        <div class="oviartha">
                            <p>
                                त्या अर्जुनाला मनात असे वाटले की (माझ्या आणि चतुर्भुज श्रीकृष्णमूर्तीच्या आड (मध्ये) जो
                                विश्वरूपाचा पडदा होता, तो पलीकडे निघून गेला, हे चांगले झाले. ॥11-658॥
                            </p>
                        </div>
                    </div>
                    <div>
                        <div class="ovi">
                            <p>
                                काय काळातें जिणोनि आला । कीं महावातु मागां सांडिला ।<br>आपुलिया बाही उतरला । सातही सिंधु
                                ॥11-659॥
                            </p>
                        </div>
                        <div class="oviartha">
                            <p>
                                जसा काय काळाला जिंकून आला किंवा प्रचंड वार्‍यास मागे हटवले अथवा आपल्या हातांनी सात
                                समुद्र पोहून उतरून आला. ॥11-659॥
                            </p>
                        </div>
                    </div>
                    <div>
                        <div class="ovi">
                            <p>
                                ऐसा संतोष बहु चित्तें । घेइजत असे पंडुसुतें ।<br>विश्वरूपापाठीं कृष्णातें । देखोनियां
                                ॥11-660॥
                            </p>
                        </div>
                        <div class="oviartha">
                            <p>
                                अर्जुनाने विश्वरूपानंतर कृष्णरूपाला पाहून आपल्या मनात असा फार आनंद मानला. ॥11-660॥
                            </p>
                        </div>
                    </div>
                </div>
                <div id="page67" class="page-content">
                    <div>
                        <div class="ovi">
                            <p>
                                मग सूर्याचिया अस्तमानीं । मागुती तारा उगवती गगनीं ।<br>तैसी देखों लागला अवनीं ।
                                लोकांसहित ॥11-661॥
                            </p>
                        </div>
                        <div class="oviartha">
                            <p>
                                मग सूर्य जसा मावळल्यावर आकाशात चांदण्या प्रगट होतात, त्याप्रमाणे अर्जुन हा पृथ्वी
                                पहावयास लागला. ॥11-661॥
                            </p>
                        </div>
                    </div>
                    <div>
                        <div class="ovi">
                            <p>
                                पाहे तंव तेंचि कुरुक्षेत्र । तैसेंचि देखे दोहीं भागीं गोत्र ।<br>वीर वर्षताती
                                शस्त्रास्त्र । संघाटवरी ॥11-662॥
                            </p>
                        </div>
                        <div class="oviartha">
                            <p>
                                अर्जुन पहावयास लागला तो ते कुरुक्षेत्रच होते, दोन्ही बाजूंना नातलग मंडळी तशीच
                                (पूर्वीप्रमाणे) उभी होती आणि वीर शस्त्रांचे व अस्त्रांचे समुदायांचे वर्षाव करत होते.
                                ॥11-662॥
                            </p>
                        </div>
                    </div>
                    <div>
                        <div class="ovi">
                            <p>
                                तया बाणांचिया मांडवाआंतु । तैसाचि रथु देखे निवांतु ।<br>धुरे बैसला लक्ष्मीकांतु । आपण
                                तळीं ॥11-663॥
                            </p>
                        </div>
                        <div class="oviartha">
                            <p>
                                त्या बाणांच्या मांडवात रथ तसाच (पूर्वीप्रमाणेच) स्थिर होता व घोडे हाकण्याच्या ठिकाणी
                                लक्ष्मीकांत श्रीकृष्ण विराजमान झालेले होते व आपण खाली होता. ॥11-663॥
                            </p>
                        </div>
                    </div>
                    <div>
                        <div class="ovi">
                            <p>
                                एवं मागील जैसें तैसें । तेणें देखिलें वीरविलासें ।<br>मग म्हणे जियालों ऐसें । जाहलें
                                आतां ॥11-664॥
                            </p>
                        </div>
                        <div class="oviartha">
                            <p>
                                पराक्रम हाच ज्याचा खेळ आहे त्या अर्जुनाने याप्रमाणे पूर्वी जसे होते तसे पाहिले. मग
                                श्रीकृष्णास म्ह्णाला, आता मी जगलो असे मला वाटते. ॥11-664॥
                            </p>
                        </div>
                    </div>
                    <div>
                        <div class="ovi">
                            <p>
                                बुद्धीतें सांडोनि ज्ञान । भेणें वळघलें रान ।<br>अहंकारेंसी मन । देशोधडी जाहलें ॥11-665॥
                            </p>
                        </div>
                        <div class="oviartha">
                            <p>
                                माझे ज्ञान बुद्धीला सोडून भयाने रानोमाळ झाले होते आणि मन हे अहंकारासह परागंदा झाले होते.
                                ॥11-665॥
                            </p>
                        </div>
                    </div>
                    <div>
                        <div class="ovi">
                            <p>
                                इंद्रियें प्रवृत्ती भुललीं । वाचा प्राणा चुकली ।<br>ऐसें आपांपरी होती जाली । शरीरग्रामीं
                                ॥11-666॥
                            </p>
                        </div>
                        <div class="oviartha">
                            <p>
                                इंद्रिये विषयांकडे धावण्याचे विसरली होती व वाचाही प्राणास मुकली होती. (बंद पडली होती).
                                याप्रमाणे शरीररूपी गावात दुर्दशा उडाली होती. ॥11-666॥
                            </p>
                        </div>
                    </div>
                    <div>
                        <div class="ovi">
                            <p>
                                तियें आघवींचि मागुतीं । जिवंत भेटलीं प्रकृती ।<br>आतां जिताणें श्रीमूर्ती । जाहलें मियां
                                ॥11-667॥
                            </p>
                        </div>
                        <div class="oviartha">
                            <p>
                                ती बुद्धी, मन व इंद्रिये सर्वच पुन्हा टवटवित होऊन आपल्या मूळ पदावर आली. आता श्रीकृष्णा,
                                यांना जिवंतपण प्राप्त झाले. (ही आपल्या स्वभावावर येऊन आपापली कामे करावयास लागली).
                                ॥11-667॥
                            </p>
                        </div>
                    </div>
                    <div>
                        <div class="ovi">
                            <p>
                                ऐसें सुख जीवीं घेतलें । मग श्रीकृष्णातें म्हणितलें ।<br>मियां तुमचें रूप देखिलें । मानुष
                                हें ॥11-668॥
                            </p>
                        </div>
                        <div class="oviartha">
                            <p>
                                ज्ञा – असा त्याने मनात आनंद मानला व तो कृष्णास म्हणाला, महाराज, तुमचे हे मनुष्यरुप
                                (एकदाचे) माझ्या दृष्टीस पडले. ॥11-668॥
                            </p>
                        </div>
                    </div>
                    <div>
                        <div class="ovi">
                            <p>
                                हें रूप दाखवणें देवराया । कीं मज अपत्या चुकलिया ।<br>बुझावोनि तुवां माया । स्तनपान
                                दिधलें ॥11-669॥
                            </p>
                        </div>
                        <div class="oviartha">
                            <p>
                                हे देवाधिदेवा, हे रूप दाखवणे म्हणजे मी जे चुकलेले मूल त्या मला तू जी माझी आई, तिने माझी
                                समजूत घालून मला स्तनपानच दिले. ॥11-669॥
                            </p>
                        </div>
                    </div>
                    <div>
                        <div class="ovi">
                            <p>
                                जी विश्वरूपाचिया सागरीं । होतों तरंग मवित वांवेवरी ।<br>तो इये निजमूर्तीच्या तीरीं ।
                                निगालों आतां ॥11-670॥
                            </p>
                        </div>
                        <div class="oviartha">
                            <p>
                                महाराज, विश्वरूपी समुद्रात जो मी हाताने लाटेमागून लाट आक्रमीत होतो, तो मी या आपल्या
                                चतुर्भुजमूर्तिरूप किनार्‍यास आता लागलो. ॥11-670॥
                            </p>
                        </div>
                    </div>
                </div>
                <div id="page68" class="page-content">
                    <div>
                        <div class="ovi">
                            <p>
                                आइकें द्वारकापुरसुहाडा । मज सुकतिया जी झाडा ।<br>हे भेटी नव्हे बहुडा । मेघाचा केला
                                ॥11-671॥
                            </p>
                        </div>
                        <div class="oviartha">
                            <p>
                                हे द्वारकेच्या राजा, ऐक, (विश्वरूपदर्शनानंतर या चतुर्भुजरूपाची भेट) ही भेट नव्हे. तर मी
                                जे सुकावयास लागलेले झाड, त्या मला ही भेट म्हणजे मेघांचा वर्षावच होय. ॥11-671॥
                            </p>
                        </div>
                    </div>
                    <div>
                        <div class="ovi">
                            <p>
                                जी सावियाची तृषा फुटला । तया मज अमृतसिंधु हा भेटला ।<br>आतां जिणयाचा जाहला । भरंवसा मज
                                ॥11-672॥
                            </p>
                        </div>
                        <div class="oviartha">
                            <p>
                                तहानेने पीडलेला जो मी त्या मला हा चतुर्भुज श्रीकृष्ण म्हणजे अमृताचा सागरच अकस्मात्
                                भेटला. आता माझा जगण्याविषयीचा संशय दूर झाला. ॥11-672॥
                            </p>
                        </div>
                    </div>
                    <div>
                        <div class="ovi">
                            <p>
                                माझिया हृदयरंगणीं । होताहे हरिखलतांची लावणी ।<br>सुखेंसीं बुझावणी । जाहली मज ॥11-673॥
                            </p>
                        </div>
                        <div class="oviartha">
                            <p>
                                माझ्या हृदयदेशात आनंदाच्या वेलाची लावणी होत आहे. (आज) सुखाची व माझी गाठ पडत आहे.
                                ॥11-673॥
                            </p>
                        </div>
                    </div>
                    <div>
                        <div class="ovi">
                            <p>
                                यया पार्थाचिया बोलासवें । हें काय म्हणितलें देवें ।<br>तुवां प्रेम ठेवूनि यावें ।
                                विश्वरूपीं कीं ॥11-674॥
                            </p>
                        </div>
                        <div class="oviartha">
                            <p>
                                ज्ञा – या अर्जुनाच्या भषणाबरोबर भगवंत म्हणाले, हे काय रे ? तू विश्वरूपाच्या ठिकाणी प्रेम
                                ठेऊन सगुणाकडे ये. ॥11-674॥
                            </p>
                        </div>
                    </div>
                    <div>
                        <div class="ovi">
                            <p>
                                मग इये श्रीमूर्ती । भेटावें सडिया आयती ।<br>ते शिकवण सुभद्रापती । विसरलासि मा ॥11-675॥
                            </p>
                        </div>
                        <div class="oviartha">
                            <p>
                                मग या सगुण मूर्तीला (विश्वरूपावर दृढ प्रेम ठेऊन नुसते रिकामे) नुसत्या देहसामग्रीने
                                भेटावे. हे सुभद्रापते अर्जुना, ही जी तुला आम्ही मागे शिकवण दिली होती, ती विसरलास.
                                ॥11-675॥
                            </p>
                        </div>
                    </div>
                    <div>
                        <div class="ovi">
                            <p>
                                अगा आंधळिया अर्जुना । हाता आलिया मेरूही होय साना ।<br>ऐसा आथी मना । चुकीचा भावो ॥11-676॥
                            </p>
                        </div>
                        <div class="oviartha">
                            <p>
                                अरे अविचारी अर्जुना, एवढा मोठा मेरु (सोन्याचा पर्वत) पण तो एकदा का प्राप्त झाला म्हणजे
                                त्याचे काही महत्व वाटत नाही, अशी जी मनाची समजूत असते, ती चुकीची आहे. ॥11-676॥
                            </p>
                        </div>
                    </div>
                    <div>
                        <div class="ovi">
                            <p>
                                तरी विश्वात्मक रूपडें । जें दाविलें आम्ही तुजपुढें ।<br>तें शंभूही परि न जोडे । तपें
                                करितां ॥11-677॥
                            </p>
                        </div>
                        <div class="oviartha">
                            <p>
                                तरी आम्ही तुझ्यापुढे जे विश्वरूप दाखवले ते शंकरालासुद्धा अनेक तपे केली तरी प्राप्त होत
                                नाही. ॥11-677॥
                            </p>
                        </div>
                    </div>
                    <div>
                        <div class="ovi">
                            <p>
                                आणि अष्टांगादिसंकटीं । योगी शिणताति किरीटी ।<br>परि अवसरु नाहीं भेटी । जयाचिये ॥11-678॥
                            </p>
                        </div>
                        <div class="oviartha">
                            <p>
                                अर्जुना, योगी हे अष्टांगयोगासारखी संकटे आचरण करून शिणतात, परंतु ज्या विश्वरूपाच्या
                                भेटीचा प्रसंग त्यांना येत नाही ॥11-678॥
                            </p>
                        </div>
                    </div>
                    <div>
                        <div class="ovi">
                            <p>
                                तें विश्वरूप एकादे वेळ । कैसेनि देखों अळुमाळ ।<br>ऐसें स्मरतां काळ । जातसे देवां
                                ॥11-679॥
                            </p>
                        </div>
                        <div class="oviartha">
                            <p>
                                ते विश्वरूप एखादे वेळ तरी थोडेसे आम्ही केव्हा पाहू असे चिंतन करतांना देवांचा काळ जातो.
                                ॥11-679॥
                            </p>
                        </div>
                    </div>
                    <div>
                        <div class="ovi">
                            <p>
                                आशेचिये अंजुळी । ठेऊनि हृदयाचिया निडळीं ।<br>चातक निराळीं । लागले जैसे ॥11-680॥
                            </p>
                        </div>
                        <div class="oviartha">
                            <p>
                                आशारूप ओंजळ हृदयरूप कपाळावर ठेऊन चातक पक्षी जसे आकाशाकडे पहातात, ॥11-680॥
                            </p>
                        </div>
                    </div>
                </div>
                <div id="page69" class="page-content">
                    <div>
                        <div class="ovi">
                            <p>
                                तैसे उत्कंठा निर्भर । होऊनियां सुरवर ।<br>घोकीत आठही पाहार । भेटी जयाची ॥11-681॥
                            </p>
                        </div>
                        <div class="oviartha">
                            <p>
                                याप्रमाणे देव व मनुष्य हे विश्वरूपाच्या उत्कंठेने आतुर होऊन आठही प्रहर विश्वरूपाची भेट
                                होईल काय म्हणून घोकत असतात. ॥11-681॥
                            </p>
                        </div>
                    </div>
                    <div>
                        <div class="ovi">
                            <p>
                                परि विश्वरूपासारिखें । स्वप्नींही कोण्ही न देखे ।<br>तें प्रत्यक्ष तुवां सुखें । देखिलें
                                हें ॥11-682॥
                            </p>
                        </div>
                        <div class="oviartha">
                            <p>
                                परंतु विश्वरूपासारखी गोष्ट कोणी स्वप्नात सुद्धा पाहिली नाही. असे हे विश्वरूप तू हे आज
                                प्रत्यक्ष सुखाने पाहिलेस. ॥11-682॥
                            </p>
                        </div>
                    </div>
                    <div>
                        <div class="ovi">
                            <p>
                                पैं उपायांसि वाटा । न वाहती एथ सुभटा ।<br>साहीसहित वोहटा । वाहिला वेदीं ॥11-683॥
                            </p>
                        </div>
                        <div class="oviartha">
                            <p>
                                ज्ञा – परंतु अर्जुना, या विश्वरूपाच्या ठिकाणी कोणत्याही साधनास मार्ग नाही. व सहा
                                शास्त्रांसह वेद लाग न लागल्यामुळे या विश्वरूपापासून मागे हटले. ॥11-683॥
                            </p>
                        </div>
                    </div>
                    <div>
                        <div class="ovi">
                            <p>
                                मज विश्वरूपाचिया मोहरा । चालावया धनुर्धरा ।<br>तपांचियाही संभारा । नव्हेचि लागु ॥11-684॥
                            </p>
                        </div>
                        <div class="oviartha">
                            <p>
                                मी जो विश्वरूप, त्या माझ्याकडे चालत येण्याला, अर्जुना तपांच्या सर्व समुदायालासुद्धा
                                सामर्थ्य नाही. ॥11-684॥
                            </p>
                        </div>
                    </div>
                    <div>
                        <div class="ovi">
                            <p>
                                आणि दानादि कीर कानडें । मी यज्ञींही तैसा न सांपडें ।<br>जैसेनि कां सुरवाडें । देखिला
                                तुवां ॥11-685॥
                            </p>
                        </div>
                        <div class="oviartha">
                            <p>
                                आणि तू जशा विस्ताराने मला पाहिलास तसा मी दानांनी दिसण्यास खरोखर कठिण असून यज्ञानीही मी
                                तसा पाहण्यास सापडत नाही. ॥11-685॥
                            </p>
                        </div>
                    </div>
                    <div>
                        <div class="ovi">
                            <p>
                                तैसा मी एकीचि परि । आंतुडें गा अवधारीं ।<br>जरी भक्ति येऊनि वरी । चित्तातें गा ॥11-686॥
                            </p>
                        </div>
                        <div class="oviartha">
                            <p>
                                तू ज्या विस्ताराने मला पाहिलास तसा मी एकाच प्रकाराने पहावयास सापडतो व तो प्रकार म्हणजे
                                जर भक्ति येऊन चित्ताला वरील तरच मी पहावयास सापडतो, हे लक्षात ठेव. ॥11-686॥
                            </p>
                        </div>
                    </div>
                    <div>
                        <div class="ovi">
                            <p>
                                परि तेचि भक्ति ऐसी । पर्जन्याची सुटिका जैसी ।<br>धरावांचूनि अनारिसी । गतीचि नेणें
                                ॥11-687॥
                            </p>
                        </div>
                        <div class="oviartha">
                            <p>
                                ज्ञा – परंतु तीच भक्ती अशी की पावसाच्या वृष्टीस पृथ्वीवाचून कशी निराळी गतीच ठाऊक नाही,
                                तशी (म्हणजे त्या भक्तीला मजवाचून दुसरा विषयच नाही अशी) ॥11-687॥
                            </p>
                        </div>
                    </div>
                    <div>
                        <div class="ovi">
                            <p>
                                कां सकळ जळसंपत्ती । घेऊनि समुद्रातें गिंवसिती ।<br>गंगा जैसी अनन्यगती । मिळालीचि मिळे
                                ॥11-688॥
                            </p>
                        </div>
                        <div class="oviartha">
                            <p>
                                अथवा सर्व जलरूप संपत्ति घेऊन भागीरथी नदी जशी समुद्राचा शोध करीत करीत एकनिष्ठेने समुद्रास
                                मिळाली असून पुन्हा पुन्हा मिळतच आहे ॥11-688॥
                            </p>
                        </div>
                    </div>
                    <div>
                        <div class="ovi">
                            <p>
                                तैसें सर्वभावसंभारें । न धरत प्रेम एकसरें ।<br>मजमाजीं संचरे । मीचि होऊनि ॥11-689॥
                            </p>
                        </div>
                        <div class="oviartha">
                            <p>
                                त्याप्रमाणे सर्व भावांच्या समुदायासह अनावर प्रेम मद्रूप होऊन एकसारखे माझ्यामधे प्रवेश
                                करते. ॥11-689॥
                            </p>
                        </div>
                    </div>
                    <div>
                        <div class="ovi">
                            <p>
                                आणि तेवींचि मी ऐसा । थडिये माझारीं सरिसा ।<br>क्षीराब्धि कां जैसा । क्षीराचाचि ॥11-690॥
                            </p>
                        </div>
                        <div class="oviartha">
                            <p>
                                आणि क्षीरसमुद्र जसा काठास व मध्येही एकसारखा दूधमयच असतो, त्याचप्रमाणे मी सारखा
                                सर्वव्यापी आहे. ॥11-690॥
                            </p>
                        </div>
                    </div>
                </div>           

            <div id="page70" class="page-content">
                <div>
                    <div class="ovi">
                        <p>
                            तैसें मजलागुनि मुंगीवरी । किंबहुना चराचरीं ।<br>भजनासि कां दुसरी । परीचि नाहीं ॥11-691॥
                        </p>
                    </div>
                    <div class="oviartha">
                        <p>
                            त्याप्रमाणे माझ्यापासून तो मुंगीपर्यंत फार काय सांगावे ? सर्व स्थावर-जंगमात्मक जगामधे भजनाला
                            माझ्याशिवाय दुसरे काही आहे अशी शंकाच नाही. ॥11-691॥
                        </p>
                    </div>
                </div>
                <div>
                    <div class="ovi">
                        <p>
                            तयाचि क्षणासवें । एवंविध मी जाणवें ।<br>जाणितला तरी स्वभावें । दृष्टही होय ॥11-692॥
                        </p>
                    </div>
                    <div class="oviartha">
                        <p>
                            (असे ज्यावेळी होईल) त्याचक्षणाबरोबर मी (भगवंत) विश्वरूप आहे असे कळेल. आणि असा मी समजल्यावर
                            साहजिक रीतीने मी तसा (विश्वरूप) दिसेन. ॥11-692॥
                        </p>
                    </div>
                </div>
                <div>
                    <div class="ovi">
                        <p>
                            मग इंधनीं अग्नि उद्दीपें । आणि इंधन हें भाष हारपे ।<br>तें अग्निचि होऊनि आरोपें । मूर्त
                            जेवीं ॥11-693॥
                        </p>
                    </div>
                    <div class="oviartha">
                        <p>
                            मग काष्ठात (घर्षणाने) अग्नि उत्पन्न झाल्यावर काठ हा शब्द नाहीसा होऊन ते काष्ठच जसे मूर्तिमंत
                            अग्नि होते. ॥11-693॥
                        </p>
                    </div>
                </div>
                <div>
                    <div class="ovi">
                        <p>
                            कां उदय न कीजे तेजाकारें । तंव गगनचि होऊनि असे आंधारें ।<br>मग उदईलिया एकसरें । प्रकाशु होय
                            ॥11-694॥
                        </p>
                    </div>
                    <div class="oviartha">
                        <p>
                            अथवा जोपर्यंत सूर्याने उदय केला नाही, तोपर्यंतच आकाश अंधार होऊन असते, मग सूर्योदय झाल्यावर
                            ते आकाशच एकसारखे प्रकाश होते. ॥11-694॥
                        </p>
                    </div>
                </div>
                <div>
                    <div class="ovi">
                        <p>
                            तैसें माझिये साक्षात्कारीं । सरे अहंकाराची वारी ।<br>अहंकारलोपीं अवधारीं । द्वैत जाय
                            ॥11-695॥
                        </p>
                    </div>
                    <div class="oviartha">
                        <p>
                            त्याप्रमाणे माझे प्रत्यक्ष दर्शन झाल्यावर अहंकाराची येरझार संपते आणि अहंकाराचा नाश झाल्यावर
                            द्वैत जाते हे लक्षात ठेव. ॥11-695॥
                        </p>
                    </div>
                </div>
                <div>
                    <div class="ovi">
                        <p>
                            मग मी तो हें आघवें । एक मीचि आथी स्वभावें ।<br>किंबहुना सामावे । समरसें तो ॥11-696॥
                        </p>
                    </div>
                    <div class="oviartha">
                        <p>
                            मग मी, तो आणि सर्व विश्व हे एक मीच स्वभावत: आहे. फार काय सांगावे ? तो ऐक्यभावाने माझ्यामधे
                            सामावला जातो. ॥11-696॥
                        </p>
                    </div>
                </div>
            
                <div>
                    <div class="ovi">
                        <p>
                            जो मजचि एकालागीं । कर्में वाहातसे आंगीं ।<br>जया मीवांचोनि जगीं । गोमटें नाहीं ॥11-697॥
                        </p>
                    </div>
                    <div class="oviartha">
                        <p>
                            जो (भक्त) माझ्या एकट्याकरिताच शरीराने कर्मे आचरतो आणि ज्याला जगामध्ये माझ्यावाचून दुसरे काही
                            चांगले नाही. ॥11-697॥
                        </p>
                    </div>
                </div>
                <div>
                    <div class="ovi">
                        <p>
                            दृष्टादृष्ट सकळ । जयाचें मीचि केवळ ।<br>जेणें जिणयाचें फळ । मजचि नाम ठेविलें ॥11-698॥
                        </p>
                    </div>
                    <div class="oviartha">
                        <p>
                            ज्याचा इहपरलोक, हे सर्व केवळ मीच होऊन राहिलो आहे व ज्याने आपले जगण्याचे प्रयोजन माझीच
                            प्राप्ति होणे, हेच ठरविले आहे. ॥11-698॥
                        </p>
                    </div>
                </div>
                <div>
                    <div class="ovi">
                        <p>
                            मग भूतें हे भाष विसरला । जे दिठी मीचि आहें सूदला ।<br>म्हणौनि निर्वैर जाहला । सर्वत्र भजे
                            ॥11-699॥
                        </p>
                    </div>
                    <div class="oviartha">
                        <p>
                            तो भूते ही भाषा विसरला, कारण त्याच्या दृष्टीला माझ्याशिवाय दुसरा विषय नाही; म्हणून तो
                            निर्वैर झाला. आता तो सर्व ठिकाणी मला ओळखून माझी भक्ति करतो. ॥11-699॥
                        </p>
                    </div>
                </div>
                <div>
                    <div class="ovi">
                        <p>
                            ऐसा जो भक्तु होये । तयाचें त्रिधातुक हें जैं जाये ।<br>तैं मीचि हो‍उनि ठायें । पांडवा गा
                            ॥11-700॥
                        </p>
                    </div>
                    <div class="oviartha">
                        <p>
                            अरे अर्जुना, असा जो भक्त आहे त्याचे हे शरीर ज्या वेळी पडते त्यावेळी तो मीच होऊन राहतो.
                            ॥11-700॥
                        </p>
                    </div>
                </div>
            </div>

            <div id="page71" class="page-content">
                <div>
                    <div class="ovi">
                        <p>
                            ऐसें जगदुदरदोंदिलें । तेणें करुणारसरसाळें ।<br>संजयो म्हणे बोलिलें । श्रीकृष्णदेवें ॥11-701॥
                        </p>
                    </div>
                    <div class="oviartha">
                        <p>
                            जगत उदरामधे असल्यामुळे दोंदील व करुणेच्या रसाने रसाळ असे जे श्रीकृष्णदेव ते याप्रमाणे बोलले
                            असे संजय धृतराष्ट्राला म्हणाला. ॥11-701॥
                        </p>
                    </div>
                </div>
                <div>
                    <div class="ovi">
                        <p>
                            ययावरी तो पंडुकुमरु । जाहला आनंदसंपदा थोरु ।<br>आणि कृष्णचरणचतुरु । एक तो जगीं ॥11-702॥
                        </p>
                    </div>
                    <div class="oviartha">
                        <p>
                            असे श्रीकृष्ण बोलल्यानंतर तो अर्जुन आनंदरूपी धनाने थोर झाला आणि श्रीकृष्णाच्या चरणांचे सेवन
                            करण्यात जगामधे तोच एक चतुर होता. ॥11-702॥
                        </p>
                    </div>
                </div>
                <div>
                    <div class="ovi">
                        <p>
                            तेणें देवाचिया दोनही मूर्ती । निकिया न्याहाळिलिया चित्तीं ।<br>तंव विश्वरूपाहूनि कृष्णाकृतीं
                            । देखिला लाभु ॥11-703॥
                        </p>
                    </div>
                    <div class="oviartha">
                        <p>
                            त्याने देवाच्या दोन्ही मूर्ती चित्तामधे चांगल्या न्याहाळून पाहिल्या, तेव्हा विश्वरूपापेक्षा
                            कृष्णाच्या रूपामध्ये फायदा आहे असे त्यास आढळून आले. ॥11-703॥
                        </p>
                    </div>
                </div>
                <div>
                    <div class="ovi">
                        <p>
                            परि तयाचिये जाणिवे । मानु न कीजेचि देवें ।<br>जें व्यापकाहूनि नव्हे । एकदेशी ॥11-704॥
                        </p>
                    </div>
                    <div class="oviartha">
                        <p>
                            परंतु त्याच्या या समजुतीला देवाने मान दिला नाहीच, कारण व्यापक रूपापेक्षा एकदेशीरूप बरे नव्हे
                            असे श्रीकृष्ण म्हणाले. ॥11-704॥
                        </p>
                    </div>
                </div>
                <div>
                    <div class="ovi">
                        <p>
                            हेंचि समर्थावयालागीं । एक दोन चांगी ।<br>उपपत्ती शारङ्गी । दाविता जाहला ॥11-705॥
                        </p>
                    </div>
                    <div class="oviartha">
                        <p>
                            आणि हेच चतुर्भुजरूपापेक्षा विश्वरूप बरे ही गोष्ट) स्थापित करण्याकरता एक दोन चांगल्या युक्ती
                            श्रीकृष्ण दाखवते झाले. ॥11-705॥
                        </p>
                    </div>
                </div>
                <div>
                    <div class="ovi">
                        <p>
                            तिया ऐकोनि सुभद्राकांतु । चित्तीं आहे म्हणतु ।<br>तरि होय बरवें दोन्हीं आंतु । तें पुढती
                            पुसों ॥11-706॥
                        </p>
                    </div>
                    <div class="oviartha">
                        <p>
                            त्या युक्ती ऐकून अर्जुन मनात म्हणतो, या दोनही रूपांमधे कोणते बरे आहे, ते देवाला आता यापुढे
                            विचारू. ॥11-706॥
                        </p>
                    </div>
                </div>
                <div>
                    <div class="ovi">
                        <p>
                            ऐसा आलोचु करूनि जीवीं । आतां पुसती वोज बरवी ।<br>आदरील ते परिसावी । पुढें कथा ॥11-707॥
                        </p>
                    </div>
                    <div class="oviartha">
                        <p>
                            याप्रमाणे मनात विचार करून आता तो प्रश्न विचारण्याचा चांगला प्रकार स्वीकारील, ती कथा पुढे आहे
                            ती ऐकावी. ॥11-707॥
                        </p>
                    </div>
                </div>
                <div>
                    <div class="ovi">
                        <p>
                            प्रांजळ ओंवीप्रबंधें । गोष्टी सांगिजेल विनोदें ।<br>तें परिसा आनंदें । ज्ञानदेवो म्हणे
                            ॥11-708॥
                        </p>
                    </div>
                    <div class="oviartha">
                        <p>
                            निवृत्तिनाथांच्या पायांच्या कृपेने ती कथा सोप्या अशा ओवीछंदात मजेने सांगण्यात येईल असे
                            ज्ञानेश्वर महाराज म्हणतात. ॥11-708॥
                        </p>
                    </div>
                </div>
                <div>
                    <div class="ovi">
                        <p>
                            भरोनि सद्‌भावाची अंजुळी । मियां वोंवियाफुलें मोकळीं ।<br>अर्पिलीं अंघ्रियुगुलीं ।
                            विश्वरूपाच्या ॥11-709॥
                        </p>
                    </div>
                    <div class="oviartha">
                        <p>
                            मी शुद्ध भावनारूप ओंजळीत ओव्यारूपी मोकळी फुले भरून विश्वरूपाच्या दोन्ही पायांवर अर्पण केली
                            (असे ज्ञानदेव म्हणतात). ॥11-709॥
                        </p>
                    </div>
                </div>

                <div>
                    <div class="ovi">
                        <p>
                            ॐ इति श्रीमद्भग्वद्गीतासूपनिषत्सु ब्रह्मविद्यायां योगशास्त्रेश्रीकृष्णार्जुनसंवादे
                            विश्वरूपदर्शनयोगोनाम एकादशोऽध्यायः
                        </p>
                    </div>
                </div>
            </div>
        </div>
        <div class="pagination-container">
            <button id="prevBtn" onclick="changePage(-1)">Prev</button>
            <button id="nextBtn" onclick="changePage(1)">Next</button>
        </div>
    </div>
    <div class="content">

        <footer class="bottom-flex-container">
            <a href="/index.html">Home</a>
            <a href="/about.html">About Us</a>
            <a href="/contact.html">Contact Us</a>
            <p>&copy; 2024 sanatansahitya.com</p>
        </footer>
    </div>
    <script src="/assets/js/script.js"></script>
</body>

</html>