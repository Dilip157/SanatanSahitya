<!DOCTYPE html>
<html lang="en">

<head>
    <meta charset="UTF-8">
    <meta name="viewport" content="width=device-width, initial-scale=1.0">
    <link rel="stylesheet" href="../css/styles.css">
    <title>||सार्थ श्री ज्ञानेश्वरी||</title>
    <link rel="preconnect" href="https://fonts.googleapis.com">
    <link rel="preconnect" href="https://fonts.gstatic.com" crossorigin>
    <link href="https://fonts.googleapis.com/css2?family=Tiro+Devanagari+Marathi:ital@0;1&display=swap"
        rel="stylesheet">
</head>

<body>
    <header class="header-flex-container">
        <a href="../index.html">Home</a>
        <h1 style="margin: 0 auto; text-align: center;">||ॐ नमो ज्ञानेश्वरा||</h1>
    </header>

    <div class="adhyay-container">
        <div id="novel-content" class="novel-content">
            <!-- Novel content goes here -->

            <div id="page1" class="page-content">

                <div class="adhyay-name">
                    <p>
                        ॥ ॐ श्री परमात्मने नमः ॥<br>

                        ॥ ज्ञानेश्वरी भावार्थदीपिका ॥<br>

                        ॥ अर्थात् श्रीमद् भगवद्‌गीतेवरील मराठी टीका ॥<br>

                        ॥  अथ पञ्चमोऽध्यायः– अध्याय पाचवा ॥<br>

                        ॥ संन्यासयोग ॥<br>

                    </p>
                </div>


                <div>
                    <div class="ovi">
                        <p>
                            मग पार्थु श्रीकृष्णातें म्हणे । हां हो हें कैसें तुमचें बोलणें ।<br>एक होय तरी अंतःकरणें ।
                            विचारूं ये ॥5-1॥
                        </p>
                    </div>
                    <div class="oviartha">
                        <p>
                            मग अर्जुन श्रीकृष्णाला म्हणाला, अहो हे असे कसे तुमचे बोलणे ? यात एकवाक्यता असेल तर
                            त्यासंबाधाने काही विचार करता येईल. ॥5-1॥
                        </p>
                    </div>
                </div>
                <div>
                    <div class="ovi">
                        <p>
                            मागां सकळ कर्माचा सन्यासु । तुम्हींचि निरोपिला होता बहुवसु ।<br>तरी कर्मयोगीं केवीं अतिरसु ।
                            पोखीतसां पुढती ? ॥5-2॥
                        </p>
                    </div>
                    <div class="oviartha">
                        <p>
                            सर्व कर्मांचा त्याग करावा असे तुम्हीच मागे पुष्कळ रीतीने सांगितले होते. तर आता
                            कर्मयोगाविषयीच्या भराला जास्त उत्तेजन का देता ? ॥5-2॥
                        </p>
                    </div>
                </div>
                <div>
                    <div class="ovi">
                        <p>
                            ऐसें द्व्यर्थ हें बोलतां । आम्हां नेणतयांच्या चित्ता ।<br>आपुलिये चाडें श्रीअनंता । उमजु
                            नोहे ॥5-3॥
                        </p>
                    </div>
                    <div class="oviartha">
                        <p>
                            श्रीअनंता (कृष्णा), असे हे दुटप्पी बोलले असता आमच्यासारख्या अल्पसमजुतीच्या लोकांच्या मनाला
                            पाहिजे तसा उलगडा होत नाही. ॥5-3॥
                        </p>
                    </div>
                </div>
                <div>
                    <div class="ovi">
                        <p>
                            ऐकें एकसारातें बोधिजे । तरी एकनिष्ठचि बोलिजे ।<br>हें आणिकीं काय सांगिजे । तुम्हांप्रति
                            ॥5-4॥
                        </p>
                    </div>
                    <div class="oviartha">
                        <p>
                            ऐक. एक तत्व जर सांगावयाचे असेल तर एकच निश्चित सांगितले पाहिजे, हे तुम्हाला दुसर्‍यांनी
                            सांगवयास पाहिजे काय ? ॥5-4॥
                        </p>
                    </div>
                </div>
                <div>
                    <div class="ovi">
                        <p>
                            तरी याचिलागीं तुमतें । म्यां राउळासि विनविलें होतें ।<br>जे हा परमार्थु ध्वनितें । न बोलावा
                            ॥5-5॥
                        </p>
                    </div>
                    <div class="oviartha">
                        <p>
                            एवढ्यासाठी मी आपल्यासारख्या श्रेष्ठांना विनंती केली होती की हे तत्वज्ञान संदिग्ध भाषेत सांगू
                            नये. ॥5-5॥
                        </p>
                    </div>
                </div>
                <div>
                    <div class="ovi">
                        <p>
                            परी मागील असो देवा । आतां प्रस्तुतीं उकलु देखावा ।<br>सांगें दोहींमाजि बरवा । मार्गु कवण
                            ॥5-6॥
                        </p>
                    </div>
                    <div class="oviartha">
                        <p>
                            परंतु देवा, मागे झाले ते राहू द्या. आता ह्यावेळी उलगडा करा आणि या दोन मार्गांपैकी चांगला
                            कोणता ते सांगा. ॥5-6॥
                        </p>
                    </div>
                </div>
                <div>
                    <div class="ovi">
                        <p>
                            जो परिणामींचा निर्वाळा । अचुंबितु ये फळा ।<br>आणि अनुष्ठितां प्रांजळा । सावियाचि ॥5-7॥
                        </p>
                    </div>
                    <div class="oviartha">
                        <p>
                            ज्याचा शेवट शुद्ध असून ज्याचे फळ अचूक प्राप्त होते व ज्याचे अनुष्ठान सहजच सरळ आहे. ॥5-7॥
                        </p>
                    </div>
                </div>
                <div>
                    <div class="ovi">
                        <p>
                            जैसें निद्रेचें सुख न मोडे । आणि मार्गु तरी बहुसाल सांडे ।<br>तैसें सोहोकासन सांगडें ।
                            सोहपें होय ॥5-8॥
                        </p>
                    </div>
                    <div class="oviartha">
                        <p>
                            ज्याप्रमाणे झोपेच्या सुखात व्यत्यय न येता रस्ता तर पुष्कळ काटत जातो अशा सुखकारक वाहना सारखा
                            जो सोईचा मार्ग असेल तो सांगा. ॥5-8॥
                        </p>
                    </div>
                </div>
                <div>
                    <div class="ovi">
                        <p>
                            येणें अर्जुनाचेनि बोलें । देवो मनीं रिझले ।<br>मग होईल ऐकें म्हणितलें । संतोषोनियां ॥5-9॥
                        </p>
                    </div>
                    <div class="oviartha">
                        <p>
                            ह्या अर्जुनाच्या बोलण्याने देव मनात खूष झाले. मग संतुष्ट होऊन म्हणाले, ऐक तसेही होईल. ॥5-9॥
                        </p>
                    </div>
                </div>
                <div>
                    <div class="ovi">
                        <p>
                            देखा कामधेनु ऐसी माये । सदैवा जया होये ।<br>तो चंद्रुही परी लाहे । खेळावया ॥5-10॥
                        </p>
                    </div>
                    <div class="oviartha">
                        <p>
                            पहा ज्या दैववानाला कामधेनुसारखी आई मिळते त्याला चंद्र पण तो सुद्धा खेळावयास मिळतो. ॥5-10॥
                        </p>
                    </div>
                </div>
            </div>

            <div id="page2" class="page-content">
                <div>
                    <div class="ovi">
                        <p>
                            पाहे पां श्रीशंभूची प्रसन्नता । तया उपमन्यूचिया आर्ता ।<br>काय क्षीराब्धि दूधभाता ।
                            देइजेचिना ? ॥5-11॥
                        </p>
                    </div>
                    <div class="oviartha">
                        <p>
                            हे पहा, शंकरांनी प्रसन्न होऊन त्या उपमन्यूच्या इच्छेप्रमाणे त्याला दूधभाताकरता क्षीरसमुद्र
                            दिला नाही का ? ॥5-11॥
                        </p>
                    </div>
                </div>
                <div>
                    <div class="ovi">
                        <p>
                            तैसा औदार्याचा कुरुठा । श्रीकृष्णु आपु जाहलिया सुभटा ।<br>कां सर्व सुखांचा वसौटा । तोचि
                            नोहावा ॥5-12॥
                        </p>
                    </div>
                    <div class="oviartha">
                        <p>
                            त्याप्रमाणे उदारपणाचे घर जो श्रीकृष्ण, तो अर्जुनाच्या स्वाधीन झाल्यावर मग तो अर्जुन सर्व
                            सुखांचे वसतीस्थान का होऊ नये ? ॥5-12॥
                        </p>
                    </div>
                </div>
                <div>
                    <div class="ovi">
                        <p>
                            एथ चमत्कारु कायसा । गोसावी श्रीलक्ष्मीकांतासा ।<br>आतां आपुलिया सवेसा । मागावा कीं ॥5-13॥
                        </p>
                    </div>
                    <div class="oviartha">
                        <p>
                            यात आश्चर्य कसले ? लक्ष्मीकांतासारखा मालक मिळाला असतांना आता आपल्याला हवे तसे त्याने का
                            मागून घेऊ नये ? ॥5-13॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि अर्जुनें म्हणितलें । तें हांसोनि येरें दिधलें ।<br>तेंचि सांगेन बोलिलें । काय
                            कृष्णें ॥5-14॥
                        </p>
                    </div>
                    <div class="oviartha">
                        <p>
                            म्हणून अर्जुनाने जे मागितले ते श्रीकृष्णांनी प्रसन्न होऊन दिले. ज्ञानेश्वर महाराज म्हणतात
                            श्रीकृष्ण जे काय म्हणाले ते मी सांगेन. ॥5-14॥
                        </p>
                    </div>
                </div>
                <div>
                    <div class="ovi">
                        <p>
                            तो म्हणे गा कुंतीसुता । हे संन्यासयोगु विचारितां ।<br>मोक्षकरु तत्त्वता । दोनीही होती ॥5-15॥
                        </p>
                    </div>
                    <div class="oviartha">
                        <p>
                            श्रीकृष्ण म्हणाले – अर्जुना हे संन्यास व कर्मयोग विचार करून पाहिले तर तात्विक दृष्ट्या
                            दोन्ही मोक्ष प्राप्त करून देणारे आहेत. ॥5-15॥
                        </p>
                    </div>
                </div>
                <div>
                    <div class="ovi">
                        <p>
                            तरी जाणानेणा सकळां । हा कर्मयोगु कीर प्रांजळा ।<br>जैसी नाव स्त्रियां बाळां । तोयतरणीं
                            ॥5-16॥
                        </p>
                    </div>
                    <div class="oviartha">
                        <p>
                            तरी पण जाणते व नेणते या सगळ्यांना हा निष्काम कर्मयोग आचरण्याला सरळ आहे. ज्याप्रमाणे
                            पाण्यातून तरून जाण्याला स्त्रियांना व बालकांना होडी हे सुलभ साधन आहे त्याप्रमाणे भवसागरातून
                            तरून जाण्यास हा कर्मायोग साधन आहे. ॥5-16॥
                        </p>
                    </div>
                </div>
                <div>
                    <div class="ovi">
                        <p>
                            तैसें सारासार पाहिजे । तरी सोहपा हाचि देखिजे ।<br>येणें संन्यासफळ लाहिजे । अनायासें ॥5-17॥
                        </p>
                    </div>
                    <div class="oviartha">
                        <p>
                            त्याचप्रमाणे सारासाराचा विचार केला तर हाच सोपा दिसतो. याने कर्माच्या संन्यासापासून
                            मिळणार्‍या फलाची प्राप्ती कष्टावाचून होते. ॥5-17॥
                        </p>
                    </div>
                </div>
                <div>
                    <div class="ovi">
                        <p>
                            आतां याचिलागीं सांगेन । तुज संन्यासियाचें चिन्ह ।<br>मग सहजें हें अभिन्न । जाणसी तूं ॥5-18॥
                        </p>
                    </div>
                    <div class="oviartha">
                        <p>
                            आता एवढ्याकरता मी तुला कर्मसंन्य़ास करणाराचे लक्षण सांगेन, मग हे दोन्ही मार्ग सहजच एक आहेत
                            असे तू जाणशील. ॥5-18॥
                        </p>
                    </div>
                </div>

                <div>
                    <div class="ovi">
                        <p>
                            तरी गेलियाची से न करी । न पवतां चाड न धरी ।<br>जो सुनिश्चळु अंतरीं । मेरु जैसा ॥5-19॥
                        </p>
                    </div>
                    <div class="oviartha">
                        <p>
                            तरी गत गोष्टींची जो आठवण धरत नाही, काही मिळाले तर त्याची इच्छा करत नाही, जो मेरु
                            पर्वताप्रमाणे अंत:करणात अगदी अचळ असतो ॥5-19॥
                        </p>
                    </div>
                </div>
                <div>
                    <div class="ovi">
                        <p>
                            आणि मी माझें ऐसी आठवण । विसरलें जयाचें अंतःकरण ।<br>पार्था तो संन्यासी जाण । निरंतर ॥5-20॥
                        </p>
                    </div>
                    <div class="oviartha">
                        <p>
                            आणि ज्याच्या अंत:करणात मी व माझे यांचे स्मरण राहिलेले नाही. अर्जुना तो सदोदित संन्यासीच आहे
                            हे जाणावे. ॥5-20॥
                        </p>
                    </div>
                </div>
            </div>

            <div id="page3" class="page-content">
                <div>
                    <div class="ovi">
                        <p>
                            जो मनें ऐसा जाहला । संगीं तोचि सांडिला ।<br>म्हणौनि सुखें सुख पावला । अखंडित ॥5-21॥
                        </p>
                    </div>
                    <div class="oviartha">
                        <p>
                            ज्याच्या मनाची अशी तयारी झाली, त्याला संगच सोडून जातात, म्हणून त्याला शाश्वत सुखाची अनायासे
                            प्राप्ती होते. ॥5-21॥
                        </p>
                    </div>
                </div>
                <div>
                    <div class="ovi">
                        <p>
                            आतां गृहादिक आघवें । तें कांहीं नलगे त्यजावें ।<br>जे घेतें जाहलें स्वभावें । निःसंगु
                            म्हण‍ऊनि ॥5-22॥
                        </p>
                    </div>
                    <div class="oviartha">
                        <p>
                            अशा स्थितीत घर वगैरे सर्वांचा त्याग करण्याची काही जरुरी नाही. कारण त्यांची आसक्ती घेणारे मन
                            तेच स्वभावत: नि:संग झाले आहे म्हणून. ॥5-22॥
                        </p>
                    </div>
                </div>
                <div>
                    <div class="ovi">
                        <p>
                            देखें अग्नि विझोनि जाये । मग जे राखोंडी केवळु होये ।<br>तैं ते कापुसें गिंवसूंये । जियापरी
                            ॥5-23॥
                        </p>
                    </div>
                    <div class="oviartha">
                        <p>
                            पहा अग्नी विझून गेल्यावर मग जो राखेचा ढेपसा शिल्लक रहातो तेव्हा त्याला कापसामधे सुद्धा
                            ज्याप्रमाणे गुंडाळून ठेवता येते. ॥5-23॥
                        </p>
                    </div>
                </div>
                <div>
                    <div class="ovi">
                        <p>
                            तैसा असतेनि उपाधी । नाकळिजे तो कर्मबंधीं ।<br>जयाचिये बुद्धी । संकल्पु नाहीं ॥5-24॥
                        </p>
                    </div>
                    <div class="oviartha">
                        <p>
                            त्याप्रमाणे ज्याच्या बुद्धीत संकल्प नाहीत तो परिवारात असून सुद्धा कर्मबंधात पडत नाही. ॥5-24॥
                        </p>
                    </div>
                </div>
                <div>
                    <div class="ovi">
                        <p>
                            म्हणोनि कल्पना जैं सांडे । तैंचि गा संन्यासु घडे ।<br>इयें कारणें दोनी सांगडे । संन्यासयोगु
                            ॥5-25॥
                        </p>
                    </div>
                    <div class="oviartha">
                        <p>
                            म्हणून ज्यावेळेला कल्पना सुटते त्याच वेळेला संन्यास घडतो. या कारणाने कर्मसंन्यास व कर्मयोग
                            दोन्ही सारखेच आहेत. ॥5-25॥
                        </p>
                    </div>
                </div>
                <div>
                    <div class="ovi">
                        <p>
                            एर्‍हवीं तरी पार्था । जे मूर्ख होती सर्वथा ।<br>ते सांख्ययोगुसंस्था । जाणती केवीं ? ॥5-26॥
                        </p>
                    </div>
                    <div class="oviartha">
                        <p>
                            एरव्ही अर्जुना, जे पूर्णपणे अज्ञानी आहेत ते सांख्ययोग व कर्मयोग यातील भेद कसे जाणतील ?
                            ॥5-26॥
                        </p>
                    </div>
                </div>
                <div>
                    <div class="ovi">
                        <p>
                            सहजें ते अज्ञान । म्हणोनि म्हणती ते भिन्न ।<br>एर्‍हवीं दीपाप्रति काई आनान । प्रकाशु आहाती ?
                            ॥5-27॥
                        </p>
                    </div>
                    <div class="oviartha">
                        <p>
                            ते स्वभावत:च मूर्ख असतात. म्हणून या दोन मार्गांना भिन्न समजतात. नाही तर प्रत्येक दिव्याचा
                            प्रकाश काय वेगवेगळे आहेत काय ? ॥5-27॥
                        </p>
                    </div>
                </div>
                <div>
                    <div class="ovi">
                        <p>
                            पैं सम्यक् येणें अनुभवें । जिहीं देखिलें तत्त्व आघवें ।<br>तें दोहींतेंही ऐक्यभावें । मानिती
                            गा ॥5-28॥
                        </p>
                    </div>
                    <div class="oviartha">
                        <p>
                            एकाचेच चांगले आचरण करून ज्यांनी संपूर्ण तत्व समजावून घेतले ते दोघांनाही एकच रूपाने समजतात.
                            ॥5-28॥
                        </p>
                    </div>
                </div>
                <div>
                    <div class="ovi">
                        <p>
                            आणि सांख्यीं जें पाविजे । तेंचि योगीं गमिजे ।<br>म्हणोनि ऐक्य दोहींतें सहजें । इयापरी ॥5-29॥
                        </p>
                    </div>
                    <div class="oviartha">
                        <p>
                            आणि सांख्य मार्गाने जे मिळते तेच योगाने प्राप्त होते. अशा रीतीने या दोन मार्गात सहजच एकता
                            आहे. ॥5-29॥
                        </p>
                    </div>
                </div>
                <div>
                    <div class="ovi">
                        <p>
                            देखें आकाशा आणि अवकाशा । भेदु नाहीं जैसा ।<br>तैसें ऐक्य योगसंन्यासा । वोळखे जो ॥5-30॥
                        </p>
                    </div>
                    <div class="oviartha">
                        <p>
                            पहा आकाश आणि पोकळी यांच्यामधे ज्याप्रमाणे भिन्नता नाही त्याप्रमाणे कर्मयोग व आणि सांख्ययोग
                            यांची एकता ज्याला पटलेली असते ॥5-30॥
                        </p>
                    </div>
                </div>
            </div>

            <div id="page4" class="page-content">
                <div>
                    <div class="ovi">
                        <p>
                            तयासींचि जगीं पाहलें । आपणपें तेणेंचि देखिलें ।<br>जया सांख्ययोग जाणवले । भेदेंविण ॥5-31॥
                        </p>
                    </div>
                    <div class="oviartha">
                        <p>
                            ज्याला सांख्य व कर्मयोग अभिन्नतेने पटले त्यालाच जगात उजाडले, ज्ञानप्राप्ती झाली व त्यानेच
                            आत्मस्वरूप पाहिले. ॥5-31॥
                        </p>
                    </div>
                </div>
                <div>
                    <div class="ovi">
                        <p>
                            जो युक्तिपंथें पार्था । चढे मोक्षपर्वता ।<br>तो महासुखाचा निमथा । वहिला पावे ॥5-32॥
                        </p>
                    </div>
                    <div class="oviartha">
                        <p>
                            अर्जुना, जो निष्काम कर्म करण्याची हातवटीरूपी रस्त्याने मोक्षरूप पर्वतावर चढतो, तो परमानंदरूप
                            शिखर त्वरेने गाठतो. ॥5-32॥
                        </p>
                    </div>
                </div>
                <div>
                    <div class="ovi">
                        <p>
                            येरा योगस्थिति जया सांडे । तो वायांचि गा हव्यासीं पडे ।<br>परि प्राप्ति कहीं न घडे ।
                            संन्यासाची ॥5-33॥
                        </p>
                    </div>
                    <div class="oviartha">
                        <p>
                            त्याहून दुसरा, ज्याचे हातून कर्मयोगाचे अनुष्ठान होत नाही, तो व्यर्थच (संन्यासाच्या) छंदात
                            पडतो. परंतु त्याला संन्यासाची प्राप्ती कधीच होत नाही. ॥5-33॥
                        </p>
                    </div>
                </div>
                <div>
                    <div class="ovi">
                        <p>
                            जेणें भ्रांतीपासूनि हिरतलें । गुरुवाक्यें मन धुतलें ।<br>मग आत्मस्वरूपीं घातलें । हरौनियां
                            ॥5-34॥
                        </p>
                    </div>
                    <div class="oviartha">
                        <p>
                            ज्याने भ्रमापासून हिरावून घेतलेले आपले मन गुरूपदेशाने स्वच्छ करून आत्मस्वरूपात मुरवून ठेवले,
                            ॥5-34॥
                        </p>
                    </div>
                </div>
                <div>
                    <div class="ovi">
                        <p>
                            जैसें समुद्रीं लवण न पडे । तंव वेगळें अल्प आवडे ।<br>मग होय सिंधूचि एवढें । मिळे तेव्हां
                            ॥5-35॥
                        </p>
                    </div>
                    <div class="oviartha">
                        <p>
                            ज्याप्रमाणे समुद्रात मीठ पडले नाही तोपर्यंत ते मर्यादित असे दिसते, मग ज्यावेळी समुद्राशी
                            त्याचा योग होतो, त्यावेळी ते समुद्राएवढे होते ॥5-35॥
                        </p>
                    </div>
                </div>
                <div>
                    <div class="ovi">
                        <p>
                            तैसें संकल्पोनि काढिलें । जयाचें मनचि चैतन्य जाहलें ।<br>तेणें एकदेशियें परी व्यापिलें ।
                            लोकत्रय ॥5-36॥
                        </p>
                    </div>
                    <div class="oviartha">
                        <p>
                            त्याप्रमाणे संकल्पापासून दूर गेल्यामुळे ज्याचे चित्त चिद्रूप झाले तो मर्यादित दिसत असला तरी
                            त्याने तिन्ही लोक व्यापले आहेत. असे समज. ॥5-36॥
                        </p>
                    </div>
                </div>
                <div>
                    <div class="ovi">
                        <p>
                            आतां कर्ता कर्म करावें । हें खुंटलें तया स्वभावें ।<br>आणि करी जर्‍ही आघवें । तर्‍ही अकर्ता
                            तो ॥5-37॥
                        </p>
                    </div>
                    <div class="oviartha">
                        <p>
                            आता कर्ता-कर्म-कार्य हा त्रिपुटीचा व्यवहार स्वभावत:च बंद पडतो, आणि यावर त्याने सर्व जरी केले
                            तरी तो तत्वत: त्याचा कर्ता होत नाही. ॥5-37॥
                        </p>
                    </div>
                </div>
                <div>
                    <div class="ovi">
                        <p>
                            जे पार्था तया देहीं । मी ऐसा आठऊ नाहीं ।<br>तरी कर्तृत्व कैचैं काई । उरे सांगें ? ॥5-38॥
                        </p>
                    </div>
                    <div class="oviartha">
                        <p>
                            कारण अर्जुना त्याच्या ठिकाणी ‘मी देह’ अशी आठवणच नसते. तर मग कर्तेपणा कोठचा ? तो कर्तेपणा
                            तेथे राहील काय ? सांग. ॥5-38॥
                        </p>
                    </div>
                </div>
                <div>
                    <div class="ovi">
                        <p>
                            ऐसें तनुत्यागेंवीण । अमूर्ताचे गुण ।<br>दिसती संपूर्ण । योगयुक्तां ॥5-39॥
                        </p>
                    </div>
                    <div class="oviartha">
                        <p>
                            याप्रमाणे शरीराचा त्याग केल्याशिवाय अव्यक्त परमात्म्याचे सर्व स्वभाव त्या कर्मयोग्याच्या
                            ठिकाणी स्पष्टपणे अनुभवास येतात. ॥5-39॥
                        </p>
                    </div>
                </div>
                <div>
                    <div class="ovi">
                        <p>
                            एर्‍हवीं आणिकांचिये परी । तोही एक शरीरी ।<br>अशेषाही व्यापारीं । वर्ततु दिसे ॥5-40॥
                        </p>
                    </div>
                    <div class="oviartha">
                        <p>
                            एरवी तोही इतर लोकांप्रमाणे शरीरात असून, सर्व व्यवहार करीत असतांना दिसतो. ॥5-40॥
                        </p>
                    </div>
                </div>
            </div>
            <div id="page5" class="page-content">
                <div>
                    <div class="ovi">
                        <p>
                            तोही नेत्रीं पाहे । श्रवणीं ऐकतु आहे ।<br>परि तेथींचा सर्वथा नोहे । नवल देखें ॥5-41॥
                        </p>
                    </div>
                    <div class="oviartha">
                        <p>
                            तो देखील इतर लोकांसारखा डोळ्यांनी पहातो, कानांनी ऐकतो, परंतु आश्चर्य पहा की तो त्या
                            व्यवहारात मुळीच लिप्त होत नाही. ॥5-41॥
                        </p>
                    </div>
                </div>
                <div>
                    <div class="ovi">
                        <p>
                            स्पर्शासि तरी जाणे । परिमळु सेवी घ्राणें ।<br>अवसरोचित बोलणें । तयाहि आथी ॥5-42॥
                        </p>
                    </div>
                    <div class="oviartha">
                        <p>
                            तो इतरांसारखा स्पर्शासही समजतो, नाकाने गंधाचा अनुभव घेतो व समयोचित बोलण्याचा व्यवहारही
                            त्याच्याकडून घडतो. ॥5-42॥
                        </p>
                    </div>
                </div>
                <div>
                    <div class="ovi">
                        <p>
                            आहारातें स्वीकारी । त्यजावें तें परिहरी ।<br>निद्रेचिया अवसरीं । निदिजे सुखें ॥5-43॥
                        </p>
                    </div>
                    <div class="oviartha">
                        <p>
                            आहाराचे सेवन करतो, टाकायचे ते टाकतो व झोपेच्या वेळेला समाधानाने झोप घेतो. ॥5-43॥
                        </p>
                    </div>
                </div>
                <div>
                    <div class="ovi">
                        <p>
                            आपुलेनि इच्छावशें । तोही गा चालतु दिसे ।<br>पैं सकळ कर्म ऐसें । रहाटे कीर ॥5-44॥
                        </p>
                    </div>
                    <div class="oviartha">
                        <p>
                            तो आपल्या इच्छेनुरूप चालतांना दिसतो. असे तो सर्व कर्मांचे खरोखर आचरण करतो. ॥5-44॥
                        </p>
                    </div>
                </div>
                <div>
                    <div class="ovi">
                        <p>
                            हें सांगों काई एकैक । देखें श्वासोच्छ्वासादिक ।<br>आणि निमिषोन्निमिष । आदिकरूनि ॥5-45॥
                        </p>
                    </div>
                    <div class="oviartha">
                        <p>
                            हे एकेक काय सांगावे ? पहा, श्वास घेणे व सोडणे, आणि पापण्यांची उघडझाप करणे इत्यादी कर्मे
                            ॥5-45॥
                        </p>
                    </div>
                </div>
                <div>
                    <div class="ovi">
                        <p>
                            पार्था तयाचे ठायीं । हें आघवेंचि आथि पाहीं ।<br>परी तो कर्ता नव्हे कांहीं । प्रतीतिबळें
                            ॥5-46॥
                        </p>
                    </div>
                    <div class="oviartha">
                        <p>
                            अर्जुना त्याच्या ठिकाणी ही सर्वच असतात असे समज. परंतु तो आपल्या अनुभवाच्या सामर्थ्यावर
                            ह्यांचा कर्ता मुळीच होत नाही. ॥5-46॥
                        </p>
                    </div>
                </div>
                <div>
                    <div class="ovi">
                        <p>
                            जैं भ्रांतिसेजे सुतला । तैं स्वप्नसुखें भुतला ।<br>मग तो ज्ञानोदयीं चेइला । म्हणौनियां
                            ॥5-47॥
                        </p>
                    </div>
                    <div class="oviartha">
                        <p>
                            ज्यावेळी भ्रांतिरूप अंथरुणावर झोपला होता त्यावेळी तो स्वप्नाच्या सुखाने घेरला होता, मग
                            ज्ञानाचा उदय झाला असतांना जागा झाला म्हणून तो आपल्याला कर्ता समजत नाही ॥5-47॥
                        </p>
                    </div>
                </div>
                <div>
                    <div class="ovi">
                        <p>
                            आतां अधिष्ठानसंगती । अशेषाही इंद्रियवृत्ती ।<br>आपुलालिया अर्थीं । वर्तत आहाती ॥5-48॥
                        </p>
                    </div>
                    <div class="oviartha">
                        <p>
                            आता चैतन्याच्या आश्रयाने सर्वेंद्रियांच्या वृत्ती आपापल्या विषयाकडे धाव घेत असतात. ॥5-48॥
                        </p>
                    </div>
                </div>
                <div>
                    <div class="ovi">
                        <p>
                            दीपाचेनि प्रकाशें । गृहींचे व्यापार जैसे ।<br>देहीं कर्मजात तैसे । योगयुक्ता ॥5-49॥
                        </p>
                    </div>
                    <div class="oviartha">
                        <p>
                            दिव्याच्या उजेडावर घरातील सर्व व्यवहार चालतात, त्याप्रमाणे ज्ञानाच्या आश्रयाने योगयुक्तांची
                            सर्व कर्मे देहात चालतात. ॥5-49॥
                        </p>
                    </div>
                </div>
                <div>
                    <div class="ovi">
                        <p>
                            तो कर्में करी सकळें । परी कर्मबंधा नाकळे ।<br>जैसें न सिंपे जळीं जळें । पद्मपत्र ॥5-50॥
                        </p>
                    </div>
                    <div class="oviartha">
                        <p>
                            ज्याप्रमाणे कमलाचे पान पाण्यात असून पाण्याने लिप्त होत नाही, त्याप्रमाणे तो सर्व कर्मे करतो,
                            परंतु धर्माधर्मरूप कर्मबंधाने आकळला जात नाही. ॥5-50॥
                        </p>
                    </div>
                </div>
            </div>
            <div id="page6" class="page-content">
                <div>
                    <div class="ovi">
                        <p>
                            देखैं बुद्धीची भाष नेणिजे । मनाचा अंकुर नुदैजे ।<br>ऐसा व्यापारु तो बोलिजे । शारीरु गा
                            ॥5-51॥
                        </p>
                    </div>
                    <div class="oviartha">
                        <p>
                            पहा जे कर्म बुद्धीला समजण्याचे पूर्वी व मनात विचार उद्भवण्याच्या अगोदर होते त्या व्यवहाराला
                            कायिक व्यवहार म्हणतात. ॥5-51॥
                        </p>
                    </div>
                </div>
                <div>
                    <div class="ovi">
                        <p>
                            हेंच मराठे परियेशीं । तरी बाळकाची चेष्टा जैशी ।<br>योगिये कर्में करिती तैशीं । केवळा तनु
                            ॥5-52॥
                        </p>
                    </div>
                    <div class="oviartha">
                        <p>
                            हेच स्पष्ट पाहिजे असेल तर ऐक. ज्याप्रमाणे तान्ह्या मुलाची हालचाल असते त्याप्रमाणे योगी केवळ
                            शरीरानेच कर्म करतात. ॥5-52॥
                        </p>
                    </div>
                </div>
                <div>
                    <div class="ovi">
                        <p>
                            मग पांचभौतिक संचलें । जेव्हां शरीर असे निदेलें ।<br>तेथ मनचि रहाटें एकलें । स्वप्नीं जेवीं
                            ॥5-53॥
                        </p>
                    </div>
                    <div class="oviartha">
                        <p>
                            शरीर हे पाच भूतांचे बनलेले असते, त्यावेळेला ज्याप्रमाणे एकटे मनच स्वप्नात व्यवहार करते
                            ॥5-53॥
                        </p>
                    </div>
                </div>
                <div>
                    <div class="ovi">
                        <p>
                            नवल ऐकें धनुर्धरा । कैसा वासनेचा पसारा ।<br>देहा होऊं नेदी उजगरा । परी सुखदुःखें भोगी ॥5-54॥
                        </p>
                    </div>
                    <div class="oviartha">
                        <p>
                            अर्जुना, एक आश्चर्य पहा. या वासनेचा विस्तार केवढा आहे ! ती देहाला जागे होऊ देत नाही पण
                            सुखदु:खाचा भोग भोगवते. ॥5-54॥
                        </p>
                    </div>
                </div>
                <div>
                    <div class="ovi">
                        <p>
                            इंद्रियांच्या गांवीं नेणिजे । ऐसा व्यापारु जो निपजे ।<br>तो केवळु गा म्हणिजे । मानसाचा
                            ॥5-55॥
                        </p>
                    </div>
                    <div class="oviartha">
                        <p>
                            इंद्रियांना ज्यांचा पत्ता नसतो, असे जे कर्म उत्पन्न होते त्याला केवळ मानसिक कर्म म्हणतात.
                            ॥5-55॥
                        </p>
                    </div>
                </div>
                <div>
                    <div class="ovi">
                        <p>
                            योगिये तोही करिती । परी कर्में तें न बंधिजती ।<br>जे सांडिली आहे संगती । अहंभावाची ॥5-56॥
                        </p>
                    </div>
                    <div class="oviartha">
                        <p>
                            योगी तेही कर्म करतात, पण त्या कर्माने बांधले जात नाहीत. कारण त्यांनी अहंकाराची संगती टाकलेली
                            असते. ॥5-56॥
                        </p>
                    </div>
                </div>
                <div>
                    <div class="ovi">
                        <p>
                            आतां जाहालिया भ्रमहत । जैसें पिशाचाचें चित्त ।<br>मग इंद्रियांचें चेष्टित । विकळु दिसे
                            ॥5-57॥
                        </p>
                    </div>
                    <div class="oviartha">
                        <p>
                            आता ज्याप्रमाणे भूतांचा संचार झाल्यामुळे चित्त भ्रमाच्या स्वाधीन झाल्यावर मग संचार झालेल्या
                            माणसाच्या इंद्रियांच्या क्रिया अमेळ दिसतात ॥5-57॥
                        </p>
                    </div>
                </div>
                <div>
                    <div class="ovi">
                        <p>
                            स्वरूप तरी देखे । आळविलें आइके ।<br>शब्दु बोले मुखें । परी ज्ञान नाहीं ॥5-58॥
                        </p>
                    </div>
                    <div class="oviartha">
                        <p>
                            त्यास रूप तर दिसते, हाका मारलेले ऐकू येते, तो तोंडाने शब्दाचा उच्चारही करतो परंतु हे सर्व
                            केल्याची त्यास जाणीव नसते. ॥5-58॥
                        </p>
                    </div>
                </div>
                <div>
                    <div class="ovi">
                        <p>
                            हें असो काजेंविण । जें जें कांहीं करण ।<br>तें केवळ कर्म जाण । इंद्रियांचें ॥5-59॥
                        </p>
                    </div>
                    <div class="oviartha">
                        <p>
                            हे राहू दे, तो प्रयोजनावाचूनच जे काही करतो ते सर्व केवळ इंद्रियाचे कर्म आहे असे समज. ॥5-59॥
                        </p>
                    </div>
                </div>
                <div>
                    <div class="ovi">
                        <p>
                            मग सर्वत्र जें जाणतें । ते बुद्धीचें कर्म निरुतें ।<br>ओळख अर्जुनातें । म्हणे हरी ॥5-60॥
                        </p>
                    </div>
                    <div class="oviartha">
                        <p>
                            मग श्रीकृष्ण अर्जुनाला म्हणाले, सर्व ठिकाणी जाणण्याचे जे काम आहे, ते खरोखर बुद्धीचे आहे असे
                            ओळख. ॥5-60॥
                        </p>
                    </div>
                </div>
            </div>
            <div id="page7" class="page-content">
                <div>
                    <div class="ovi">
                        <p>
                            ते बुद्धी धुरे करुनी । कर्म करिती चित्त देऊनी ।<br>परी ते नैष्कर्म्यापासुनी । मुक्त दिसती
                            ॥5-61॥
                        </p>
                    </div>
                    <div class="oviartha">
                        <p>
                            ते बुद्धीच्या प्रामुख्याने मन:पूर्वक कर्मे करतात पण ते कर्मयोगी नैष्कर्म्य स्थितीस प्राप्त
                            झालेल्या पुरुषापेक्षाही मुक्त दिसतात. ॥5-61॥
                        </p>
                    </div>
                </div>
                <div>
                    <div class="ovi">
                        <p>
                            जें बुद्धीचिये ठावूनि देही । तयां अहंकाराची सेचि नाहीं ।<br>म्हणौनि कर्म करितां पाहीं ।
                            चोखाळले ॥5-62॥
                        </p>
                    </div>
                    <div class="oviartha">
                        <p>
                            कारण त्यांच्यामध्ये बुद्धीपासून देहापर्यंत कोठेही अहंकाराचे स्मरणच नसते. म्हणून अशा कर्माचे
                            आचरण करीत असताही ते शुद्धच असतात असे समज. ॥5-62॥
                        </p>
                    </div>
                </div>
                <div>
                    <div class="ovi">
                        <p>
                            अगा करितेनवीण कर्म । तेंचि तें नैष्कर्म्य ।<br>हें जाणती सुवर्म । गुरुगम्य जें ॥5-63॥
                        </p>
                    </div>
                    <div class="oviartha">
                        <p>
                            अर्जुना, कर्तेपणाचा अहंकार टाकून केलेले जे कर्म तेच निष्कर्म होय. ही गुरूकडून कळणारी मर्माची
                            गोष्ट प्राप्तपुरुष समजतात. ॥5-63॥
                        </p>
                    </div>
                </div>
                <div>
                    <div class="ovi">
                        <p>
                            आतां शांतरसाचें भरितें । सांडीत आहे पात्रातें ।<br>जें बोलणें बोलापरौतें । बोलवलें ॥5-64॥
                        </p>
                    </div>
                    <div class="oviartha">
                        <p>
                            आता शांतरसाचा पूर मर्यादा सोडून उचंबळत आहे. कारण बोलण्याच्या पलीकडील गोष्टींचे व्याख्यान
                            करता आले. ॥5-64॥
                        </p>
                    </div>
                </div>
                <div>
                    <div class="ovi">
                        <p>
                            एथ इंद्रियांचा पांगु । जया फिटला आहे चांगु ।<br>तयासीचि आथि लागु । परिसावया ॥5-65॥
                        </p>
                    </div>
                    <div class="oviartha">
                        <p>
                            ज्यांचा इंद्रियांविषयींचा पराधीनपणा चांगल्या तर्‍हेने नाहीसा झाला आहे, त्यांनाच हे ऐकण्याची
                            योग्यता आहे. ॥5-65॥
                        </p>
                    </div>
                </div>
                <div>
                    <div class="ovi">
                        <p>
                            हा असो अतिप्रसंगु । न संडी पां कथालागु ।<br>होईल श्लोकसंगति भंगु । म्हणौनियां ॥5-66॥
                        </p>
                    </div>
                    <div class="oviartha">
                        <p>
                            (या ज्ञानेश्वर महाराजांच्या बोलण्यावर संत श्रोते म्हणतात) हे विषयांतर करणे पुरे. कथेचा संबंध
                            सोडू नकोस. कारण तसे करण्याने श्लोकसंगतीचा बिघाड होईल. ॥5-66॥
                        </p>
                    </div>
                </div>
                <div>
                    <div class="ovi">
                        <p>
                            जें मना आकळितां कुवाडें । घाघुसितां बुद्धी नातुडे ।<br>तें दैवाचेनि सुरवाडें । सांगवलें तुज
                            ॥5-67॥
                        </p>
                    </div>
                    <div class="oviartha">
                        <p>
                            जे मनाने आकलन करणे कठिण आहे, घासाघीस केली तरी बुद्धीला जे प्राप्त होत नाही, ते दैवाच्या
                            अनुकूलतेने तुला सहज सांगता आले. ॥5-67॥
                        </p>
                    </div>
                </div>
                <div>
                    <div class="ovi">
                        <p>
                            जें शब्दातीत स्वभावें । तें बोलींचि जरी फावे ।<br>तरी आणिकें काय करावें । कथा सांगैं ॥5-68॥
                        </p>
                    </div>
                    <div class="oviartha">
                        <p>
                            जे स्वभावत: शब्दाच्या पलीकडचे आहे, ते बोलण्यात सापडले तर इतरांचे काय प्रयोजन ? तेव्हा तू
                            श्रीकृष्ण संवादाची चाललेली कथा सांग. ॥5-68॥
                        </p>
                    </div>
                </div>
                <div>
                    <div class="ovi">
                        <p>
                            हा आर्तिविशेषु श्रोतयांचा । जाणोनि दास निवृत्तीचा ।<br>म्हणे संवादु दोघांचा । परिसोनि परिसा
                            ॥5-69॥
                        </p>
                    </div>
                    <div class="oviartha">
                        <p>
                            श्रोत्यांची अशी ही अतिशय उत्कंठा जाणून निवृत्तिनाथांचे शिष्य ज्ञानदेव म्हणतात, कृष्ण व
                            अर्जुन या दोघात चाललेले हे संभाषण एवढा वेळ ऐकले ते लक्षात देऊन यापुढे ऐका. ॥5-69॥
                        </p>
                    </div>
                </div>
                <div>
                    <div class="ovi">
                        <p>
                            मग श्रीकृष्ण म्हणे पार्थातें । आतां प्राप्ताचें चिन्ह पुरतें ।<br>सांगेन तुज निरुतें । चित्त
                            देईं ॥5-70॥
                        </p>
                    </div>
                    <div class="oviartha">
                        <p>
                            मग श्रीकृष्ण अर्जुनाला म्हणाले, आता तुला कृतकृत्य झालेल्या पुरषाचे चिन्ह संपूर्ण सांगेन. तू
                            चांगले लक्ष दे. ॥5-70॥
                        </p>
                    </div>
                </div>
            </div>
            <div id="page8" class="page-content">
                <div>
                    <div class="ovi">
                        <p>
                            तरी आत्मयोगें आथिला । जो कर्मफळाशीं विटला ।<br>तो घर रिघोनि वरिला । शांति जगीं ॥5-71॥
                        </p>
                    </div>
                    <div class="oviartha">
                        <p>
                            तरी ज्ञानयोगाने जो संपन्न झाला आहे आणि ज्याला कर्मफलाचा वीट आलेला आहे त्याला या जगात शांती
                            घरात घुसून वरते. ॥5-71॥
                        </p>
                    </div>
                </div>
                <div>
                    <div class="ovi">
                        <p>
                            येरु कर्मबंधें किरीटी । अभिलाषाचिया गांठीं ।<br>कळासला खुंटी । फळभोगाच्या ॥5-72॥
                        </p>
                    </div>
                    <div class="oviartha">
                        <p>
                            अर्जुना त्याहून दुसरा प्रपंची कर्माच्या बंधामुळे अभिलाषेच्या दाव्याने फलभोगाच्या खुंट्याला
                            बांधला जातो. ॥5-72॥
                        </p>
                    </div>
                </div>
                <div>
                    <div class="ovi">
                        <p>
                            जैसा फळाचिये हांवें । तैसें कर्म करी आघवें ।<br>मग न कीजेचि येणें भावें । उपेक्षी जो ॥5-73॥
                        </p>
                    </div>
                    <div class="oviartha">
                        <p>
                            फलाची इच्छा असलेल्या पुरुषाप्रमाणे तो सर्व कर्मे करतो आणि नंतर आपल्या हातून ती गोष्ट घडलीच
                            नाही अशा अकर्तेपणाच्या समजुतीने त्याविषयी उदासीन रहातो. ॥5-73॥
                        </p>
                    </div>
                </div>
                <div>
                    <div class="ovi">
                        <p>
                            तो जयाकडे वासु पाहे । तेउती सुखाची सृष्टि होये ।<br>तो म्हणे तेथ राहे । महाबोधु ॥5-74॥
                        </p>
                    </div>
                    <div class="oviartha">
                        <p>
                            तो जिकडे पाहतो तिकडे सुखमय सृष्टी होते आणि तो जेथे सांगेल तेथे महाबोध नांदतो. ॥5-74॥
                        </p>
                    </div>
                </div>
                <div>
                    <div class="ovi">
                        <p>
                            नवद्वारें देहीं । तो असतुचि परि नाहीं ।<br>करितुचि न करी कांहीं । फलत्यागी ॥5-75॥
                        </p>
                    </div>
                    <div class="oviartha">
                        <p>
                            नऊ छिद्रांच्या देहामध्ये वागत असूनही त्याचे देहाशी तादात्म्य नसते. तो फलांचा त्याग करणारा
                            कर्मे करीत असताही (परिणामाच्या दृष्टीने पाहिले असता) काहीच करत नाही. ॥5-75॥
                        </p>
                    </div>
                </div>
                <div>
                    <div class="ovi">
                        <p>
                            जैसा कां सर्वेश्वरू । पाहिजे तंव निर्व्यापारु ।<br>परि तोचि रची विस्तारु । त्रिभुवनाचा
                            ॥5-76॥
                        </p>
                    </div>
                    <div class="oviartha">
                        <p>
                            ज्याप्रमाणे सर्वेश्वर जर पाहिला तर तो वस्तुत: क्रियाशून्य असतो, परंतु तोच तिन्ही लोकांच्या
                            विस्ताराची रचना करतो. ॥5-76॥
                        </p>
                    </div>
                </div>
                <div>
                    <div class="ovi">
                        <p>
                            आणि कर्ता ऐसें म्हणिपे । तरी कवणें कर्मीं न शिंपें ।<br>जे हातुपावो न लिंपे । उदासवृत्तीचा
                            ॥5-77॥
                        </p>
                    </div>
                    <div class="oviartha">
                        <p>
                            आणि त्यास कर्ता असे म्हणावे, तर तो कोणत्याही कर्मात लिप्त होत नाही. कारण त्याच्या ठिकाणी
                            असणार्‍या उदासीनतेचा कोणताही अवयव अशुद्ध होत नाही. (ज्याची उदासीनता किंचितही बिघडत नाही.
                            ॥5-77॥
                        </p>
                    </div>
                </div>
                <div>
                    <div class="ovi">
                        <p>
                            योगनिद्रा तरी न मोडे । अकर्तेपणा सळु न पडे ।<br>परी महाभूतांचें दळवाडें । उभारी भले ॥5-78॥
                        </p>
                    </div>
                    <div class="oviartha">
                        <p>
                            त्याच्या सहज स्थितीचा तर भंग होत नाही व त्याचा अकर्तेपणा चोळवटत नाही असे असूनही तो
                            महाभूतांचे समुदाय चांगल्या तर्‍हेने उत्पन्न करतो. ॥5-78॥
                        </p>
                    </div>
                </div>
                <div>
                    <div class="ovi">
                        <p>
                            जगाच्या जीवीं आहे । परी कवणाचा कहीं नोहे ।<br>जगचि हें होय जाये । तो शुद्धीहि नेणे ॥5-79॥
                        </p>
                    </div>
                    <div class="oviartha">
                        <p>
                            तो जगातील सर्व प्राण्यांना व्यापून असतो. परंतु केव्हाही कोणाचीही आसक्ती धरत नाही. हे जग
                            उत्पन्न होते व नाहीसे होते ह्याची त्य़ास खबरही नसते. ॥5-79॥
                        </p>
                    </div>
                </div>
                <div>
                    <div class="ovi">
                        <p>
                            पापपुण्यें अशेषें । पासींचि असतु न देखें ।<br>आणि साक्षीही होऊं न ठके । येरी गोठी कायसी ?
                            ॥5-80॥
                        </p>
                    </div>
                    <div class="oviartha">
                        <p>
                            प्राणिमात्राकडून होणारी संपूर्ण पापपुण्ये ही त्याच्या अगदी जवळ असतात, तरी तो त्यांना जणत
                            नाही फार काय तो त्यांचा साक्षीही होऊन रहात नाही. तर मग दुसरी गोष्ट कशाला बोलायला पाहिजे ?
                            ॥5-80॥
                        </p>
                    </div>
                </div>
            </div>
            <div id="page9" class="page-content">
                <div>
                    <div class="ovi">
                        <p>
                            पैं मूर्तीचेनि मेळें । तो मूर्तचि होऊनि खेळे ।<br>परि अमूर्तपण न मैळे । दादुलयाचें ॥5-81॥
                        </p>
                    </div>
                    <div class="oviartha">
                        <p>
                            सगुण स्वरूपाच्या संगतीने तो सगुण होऊन क्रीडा करतो, परंतु त्या समर्थाच्या निर्गुणपणाला
                            भ्रष्टता येत नाही. ॥5-81॥
                        </p>
                    </div>
                </div>
                <div>
                    <div class="ovi">
                        <p>
                            तो सृजी पाळी संहारी । ऐसें बोलती जे चराचरीं ।<br>तें अज्ञान गा अवधारीं । पंडुकुमरा ॥5-82॥
                        </p>
                    </div>
                    <div class="oviartha">
                        <p>
                            तो उत्पन्न करतो, पालन करतो, असे त्याच्या कर्तृत्वाविषयी सर्व लोकात वर्णन होते. अर्जुना ऐक.
                            ते केवळ अज्ञान आहे. ॥5-82॥
                        </p>
                    </div>
                </div>
                <div>
                    <div class="ovi">
                        <p>
                            तें अज्ञान जैं समूळ तुटे । तै भ्रांतीचें मसैरें फिटे ।<br>मग अकर्तृत्व प्रगटे । मज ईश्वराचें
                            ॥5-83॥
                        </p>
                    </div>
                    <div class="oviartha">
                        <p>
                            ते अज्ञान ज्या वेळेला संपूर्ण नाहीसे होते, त्यावेळेला भ्रांतिरूप काजळी दूर होते आणि मग
                            ईश्वराचे अकर्तृत्व प्रतीतीला येते. ॥5-83॥
                        </p>
                    </div>
                </div>
                <div>
                    <div class="ovi">
                        <p>
                            एथ ईश्वरु एकु अकर्ता । ऐसें मानलें जरी चित्ता ।<br>तरी तोचि मी हें स्वभावता । आदीचि आहे
                            ॥5-84॥
                        </p>
                    </div>
                    <div class="oviartha">
                        <p>
                            आणि ईश्वर एक अकर्ता आहे, असे जर चित्ताला पटले आणि मुळापासून स्वभावत: तोच (ईश्वरच) मी आहे.
                            (तर मीही उघडच अकर्ता आहे) ॥5-84॥
                        </p>
                    </div>
                </div>
                <div>
                    <div class="ovi">
                        <p>
                            ऐसेनि विवेकें उदो चित्तीं । तयासी भेदु कैंचा त्रिजगतीं ।<br>देखें आपुलिया प्रतीति । जगचि
                            मुक्त ॥5-85॥
                        </p>
                    </div>
                    <div class="oviartha">
                        <p>
                            अशा विचाराने चित्तात उदय केला असता, त्याला तिन्ही लोकात भेद कशाचा ? तो आपल्या अनुभवाने सर्व
                            जगच मुक्त आहे असे पहातो. ॥5-85॥
                        </p>
                    </div>
                </div>
                <div>
                    <div class="ovi">
                        <p>
                            जैशी पूर्वदिशेच्या राउळीं । उदया येतांचि सूर्य दिवाळी ।<br>कीं येरीही दिशां तियेचि काळीं ।
                            काळिमा नाहीं ॥5-86॥
                        </p>
                    </div>
                    <div class="oviartha">
                        <p>
                            ज्याप्रमाणे पूर्वदिशारूपी राजवाड्यात सूर्योदयरूपी दिवाळी झाली असता त्याच वेळेला दुसर्‍याही
                            दिशातील काळोख नाहीसा होतो. ॥5-86॥
                        </p>
                    </div>
                </div>
                <div>
                    <div class="ovi">
                        <p>
                            बुद्धिनिश्चयें आत्मज्ञान । ब्रह्मरूप भावी आपणा आपण ।<br>ब्रह्मनिष्ठा राखे पूर्ण । तत्परायण
                            अहर्निशीं ॥5-87॥
                        </p>
                    </div>
                    <div class="oviartha">
                        <p>
                            बुद्धीच्या निश्चयाने आत्मज्ञान झाले, म्हणजे साधक आपणच आपल्याला ब्रह्मरूप मानू लागतो, आणि
                            आपली वृत्ति पूर्ण ब्रह्माकार ठेऊन तो रात्रंदिवस त्याच अनुसंधानात असतो. ॥5-87॥
                        </p>
                    </div>
                </div>
                <div>
                    <div class="ovi">
                        <p>
                            ऐसें व्यापक ज्ञान भलें । जयांचिया हृदया गिंवसित आलें ।<br>तयांची समता दृष्टि बोलें । विशेषूं
                            काई ॥5-88॥
                        </p>
                    </div>
                    <div class="oviartha">
                        <p>
                            असे चांगले व्यापक ज्ञान ज्यांच्या हृदयांचा तपास करत आले आहे (ज्यांना प्राप्त झाले आहे)
                            त्यांची जी समतादृष्टी होते, तिचे शब्दांनी विशेष काय वर्णन करू ? ॥5-88॥
                        </p>
                    </div>
                </div>
                <div>
                    <div class="ovi">
                        <p>
                            एक आपणपांचि जैसें । ते देखतीं विश्व तैसें ।<br>हें बोलणें कायसें । नवलु एथ ॥5-89॥
                        </p>
                    </div>
                    <div class="oviartha">
                        <p>
                            ते जसे आपल्यालाचा ब्रह्मरूप पहातात, हे येथे सांगण्यात काय मोठे आश्चर्य आहे ? ॥5-89॥
                        </p>
                    </div>
                </div>
                <div>
                    <div class="ovi">
                        <p>
                            परी दैव जैसें कवतिकें । कहींचि दैन्य न देखे ।<br>कां विवेकु हा नोळखे । भ्रांतीतें जेवीं
                            ॥5-90॥
                        </p>
                    </div>
                    <div class="oviartha">
                        <p>
                            परंतु ज्याप्रमाणे दैव हे लीलेने देखील केव्हाच दरिद्रतेला पहात नाही किंवा विचार हा
                            ज्याप्रमाणे ओळखत नाही. ॥5-90॥
                        </p>
                    </div>
                </div>
            </div>
            <div id="page10" class="page-content">
                <div>
                    <div class="ovi">
                        <p>
                            नातरी अंधकाराची वानी । जैसा सूर्यो न देखे स्वप्नीं ।<br>अमृत नायके कानीं । मृत्युकथा ॥5-91॥
                        </p>
                    </div>
                    <div class="oviartha">
                        <p>
                            किंवा अंधकाराचा मासला ज्याप्रमाणे सूर्याला स्वप्नातही दिसत नाही किंवा अमृताच्या कानावर
                            मृत्यूची वार्ताही येत नाही ॥5-91॥
                        </p>
                    </div>
                </div>
                <div>
                    <div class="ovi">
                        <p>
                            हें असो संतापु कैसा । चंद्रु न स्मरे जैसा ।<br>भूतीं भेदु नेणती तैसा । ज्ञानिये ते ॥5-92॥
                        </p>
                    </div>
                    <div class="oviartha">
                        <p>
                            हे राहू दे, उष्णता कशी असते हे ज्याप्रमाणे चंद्राला आठवूनही लक्षात येणार नाही, त्याप्रमाणे
                            ते ज्ञानी लोक प्राण्यांच्या ठिकाणी भेदाला जाणत नाही. ॥5-92॥
                        </p>
                    </div>
                </div>
                <div>
                    <div class="ovi">
                        <p>
                            मग हा मशकु हा गजु । कीं हा श्वपचु हा द्विजु ।<br>पैल इतरु हा आत्मजु । हें उरेल कें ? ॥5-93॥
                        </p>
                    </div>
                    <div class="oviartha">
                        <p>
                            मग त्यांचे ठिकाणी हे चिलट, आणि हा हत्ती, किंवा हा चांडाळ आणि हा ब्राह्मण, किंवा हा आपला
                            मुलगा आणि हा पलिकडे असलेला परका, हा भेद कोठून उरणार ? ॥5-93॥
                        </p>
                    </div>
                </div>
                <div>
                    <div class="ovi">
                        <p>
                            ना तरी हे धेनु हें श्वान । एक गुरु एक हीन ।<br>हें असो कैचें स्वप्न । जागतया ॥5-94॥
                        </p>
                    </div>
                    <div class="oviartha">
                        <p>
                            अथवा ही गाय आणि हे कुत्रे अथवा एक थोर आणि एक नीच हे कोठले ? हे राहू दे, जागा असलेल्याला
                            स्वप्न कोठून पडणार ? ॥5-94॥
                        </p>
                    </div>
                </div>
                <div>
                    <div class="ovi">
                        <p>
                            एथ भेदु तरी कीं देखावा । जरी अहंभाव उरला होआवा ।<br>तो आधींचि नाहीं आघवा । आतां विषमु काई
                            ॥5-95॥
                        </p>
                    </div>
                    <div class="oviartha">
                        <p>
                            जर अहंकार उरलेला असेल तरच भेदाची प्रतीती येईल. तो अहंकार तर अगोदरच सर्व नाहीसा झाला आता
                            भेदभाव कोठला ? ॥5-95॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि सर्वत्र सदा सम । तें आपणचि अद्वय ब्रह्म ।<br>हें संपूर्ण जाणें वर्म । समदृष्टीचें
                            ॥5-96॥
                        </p>
                    </div>
                    <div class="oviartha">
                        <p>
                            म्हणून सर्व ठिकाणी सर्व काळ सारखे असणारे जे अद्वय ब्रह्म तेच आपण आहोत हे जे समदृष्टीचे तत्व
                            ते तो संपूर्णपणे जाणतो. ॥5-96॥
                        </p>
                    </div>
                </div>
                <div>
                    <div class="ovi">
                        <p>
                            जिहीं विषयसंगु न सांडितां । इंद्रियांतें न दंडितां ।<br>परी भोगिली निसंगता । कामनेविण ॥5-97॥
                        </p>
                    </div>
                    <div class="oviartha">
                        <p>
                            ज्यांनी विषयांचा संबंध टाकला नाही आणि इंद्रियांना शासन केले नाही, परंतु एक आपले ठिकाणी इच्छा
                            नसल्यामुळे ज्यांनी अलिप्तता भोगली. ॥5-97॥
                        </p>
                    </div>
                </div>
                <div>
                    <div class="ovi">
                        <p>
                            जिहीं लोकांचेनि आधारें । लौकिकेंचि व्यापारें ।<br>परि सांडिलें निदसुरें । लौकिकु हें ॥5-98॥
                        </p>
                    </div>
                    <div class="oviartha">
                        <p>
                            जे लोकांना अनुसरून, लोक करतात त्याप्रमाणे व्यवहार करतात, परंतु ज्यांनी लोकांचे ठिकाणी
                            असणार्‍या अज्ञानाचा त्याग केला आहे ॥5-98॥
                        </p>
                    </div>
                </div>
                <div>
                    <div class="ovi">
                        <p>
                            जैसा जनामाजि खेचरु । असतुचि जना नोहे गोचरु ।<br>तैसा शरीरीं परी संसारु । नोळखे तयांतें
                            ॥5-99॥
                        </p>
                    </div>
                    <div class="oviartha">
                        <p>
                            ज्याप्रमाणे पिशाच जगात असून जगाला दिसत नाही, त्याप्रमाणे तो देहधारी असूनही संसारी लोक त्याला
                            ओळखत नाहीत. ॥5-99॥
                        </p>
                    </div>
                </div>
                <div>
                    <div class="ovi">
                        <p>
                            हें असो पवनाचेनि मेळें । जैसें जळींचि जळ लोळे ।<br>तें आणिकें म्हणती वेगळें । कल्लोळ हे
                            ॥5-100॥
                        </p>
                    </div>
                    <div class="oviartha">
                        <p>
                            हे राहू दे, वार्‍याच्या संगतीने ज्याप्रमाणे पाण्यावरच पाणी (लाटारूपाने) खेळते (पण) लोक
                            त्य़ास, ह्या लाटा पाण्याहून वेगळ्या आहेत असे म्हणतात. ॥5-100॥
                        </p>
                    </div>
                </div>
            </div>
            <div id="page11" class="page-content">
                <div>
                    <div class="ovi">
                        <p>
                            तैसें नाम रूप तयाचें । एर्‍हवीं ब्रह्मचि तो साचें ।<br>मन साम्या आलें जयाचें । सर्वत्र गा
                            ॥5-101॥
                        </p>
                    </div>
                    <div class="oviartha">
                        <p>
                            त्याप्रमाणे त्याचे नामरूपाची गोष्ट आहे. एरवी ज्याचे मन सर्व ठिकाणी साम्याला आलेले आहे, तो
                            खरोखर ब्रह्मच आहे. ॥5-101॥
                        </p>
                    </div>
                </div>
                <div>
                    <div class="ovi">
                        <p>
                            ऐसेनि समदृष्टी जो होये । तया पुरुषा लक्षणही आहे ।<br>अर्जुना संक्षेपें सांगेन पाहें । अच्युत
                            म्हणे ॥5-102॥
                        </p>
                    </div>
                    <div class="oviartha">
                        <p>
                            अशा तर्‍हेने जो समदृष्टीने असतो. त्या पुरुषाला लक्षण देखील आहे. अच्युत म्हणाले, अर्जुना, मी
                            तुला ते थोडक्यात सांगतो, त्याचा तू विचार कर, ॥5-102॥
                        </p>
                    </div>
                </div>
                <div>
                    <div class="ovi">
                        <p>
                            तरी मृगजळाचेनि पूरें । जैसें न लोटिजे कां गिरिवरें ।<br>तैसा शुभाशुभीं न विकरे । पातलिया जो
                            ॥5-103॥
                        </p>
                    </div>
                    <div class="oviartha">
                        <p>
                            मृगजलाच्या लोंढ्याने ज्याप्रमाणे मोठा पर्वत किंचितही ढकलला जात नाही, त्याप्रमाणे चांगल्या
                            अथवा वाईट गोष्टी प्राप्त झाल्या असता ज्याच्यामधे विकार उत्पन्न होत नाहीत ॥5-103॥
                        </p>
                    </div>
                </div>
                <div>
                    <div class="ovi">
                        <p>
                            तोचि तो निरुता । समदृष्टी तत्त्वतां ।<br>हरि म्हणे पंडुसुता । तोचि ब्रह्म ॥5-105॥
                        </p>
                    </div>
                    <div class="oviartha">
                        <p>
                            तोच खरोखर तात्विकदृष्ट्या समदृष्टीचा पुरुष होय. कृष्ण म्हणाले अर्जुना, ब्रह्म ते तोच समज.
                            ॥5-104॥
                        </p>
                    </div>
                </div>
                <div>
                    <div class="ovi">
                        <p>
                            जया आपणपें सांडूनि कहीं । इंद्रियग्रामावरी येणेंचि नाहीं ।<br>तो विषय न सेवी हें काई ।
                            विचित्र येथ ॥5-104॥
                        </p>
                    </div>
                    <div class="oviartha">
                        <p>
                            जो आत्मस्वरूपाला सोडून केव्हाही इंद्रियरूपी गावात येत नाही, (म्हणजे तो इंद्रियांशी तादात्म्य
                            पावत नाही) तो विषयसेवन करत नाही, यात काय आश्चर्य आहे ? ॥5-105॥
                        </p>
                    </div>
                </div>
                <div>
                    <div class="ovi">
                        <p>
                            सहजें स्वसुखाचेनि अपारें । सुरवाडलेनि अंतरें ।<br>रचिला म्हणौनि बाहिरें । पाउल न घाली
                            ॥5-106॥
                        </p>
                    </div>
                    <div class="oviartha">
                        <p>
                            अपरिमित अशा स्वाभाविक असलेल्या आत्मसुखाच्या विपुलतेने अंत:करणातच स्थिर झाल्यामुळे तो बाहेर
                            पाऊल टाकत नाही. (विषयांकडे प्रवृत्त होत नाही. ॥ ॥5-106॥
                        </p>
                    </div>
                </div>
                <div>
                    <div class="ovi">
                        <p>
                            सांगैं कुमुददळाचेनि ताटें । जो जेविला चंद्रकिरणें चोखटें ।<br>तो चकोरु काई वाळुवंटें ।
                            चुंबितु असे ? ॥5-107॥
                        </p>
                    </div>
                    <div class="oviartha">
                        <p>
                            सांग कमळाच्या पाकळीच्या पात्रावर जो शुद्ध चंद्रकिरणांचे भोजन करतो, तो चकोर पक्षी वाळवंटातील
                            दगड चाटत बसेल काय ? ॥5-107॥
                        </p>
                    </div>
                </div>
                <div>
                    <div class="ovi">
                        <p>
                            तैसें आत्मसुख उपाइलें । जयासि आपणपेंचि फावलें ।<br>तया विषयो सहजें सांडवले । म्हणो काई ?
                            ॥5-108॥
                        </p>
                    </div>
                    <div class="oviartha">
                        <p>
                            त्याप्रमाणे ज्याला स्वत:च्या आपल्या ठिकाणी उत्कृष्ठ आत्मसुख प्राप्त झाले त्याला विषय सुटले
                            हे काय सांगावयास पाहिजे ? ॥5-108॥
                        </p>
                    </div>
                </div>
                <div>
                    <div class="ovi">
                        <p>
                            एर्‍हवीं तरी कौतुकें । विचारूनि पाहें पां निकें ।<br>या विषयांचेनि सुखें । झकविती कवण
                            ॥5-109॥
                        </p>
                    </div>
                    <div class="oviartha">
                        <p>
                            एरवी सहजच चांगला विचार करून पहा, या विषयांच्या सुखाने कोण फसले जातात ? ॥5-109॥
                        </p>
                    </div>
                </div>
                <div>
                    <div class="ovi">
                        <p>
                            जिहीं आपणपें नाहीं देखिलें । तेचि इहीं इंद्रियार्थीं रंजले ।<br>जैसें रंकु कां आळुकैलें ।
                            तुषांतें सेवी ॥5-110॥
                        </p>
                    </div>
                    <div class="oviartha">
                        <p>
                            ज्याप्रमाणे भुकेलेला दरिद्री पुरुष कोंडा खातो, त्याप्रमाणे ज्यांनी आत्मस्वरूपाचा अनुभव घेतला
                            नाही तेच या विषयात रंगतात. ॥5-110॥
                        </p>
                    </div>
                </div>
            </div>
            <div id="page12" class="page-content">
                <div>
                    <div class="ovi">
                        <p>
                            नातरी मृगें तृषापीडितें । संभ्रमें विसरोनि जळांतें ।<br>मग तोयबुद्धी बरडीतें । ठाकूनि येती
                            ॥5-111॥
                        </p>
                    </div>
                    <div class="oviartha">
                        <p>
                            अथवा तहानेने त्रस्त झालेली हरणे भ्रमाने खर्‍या पाण्याला विसरून (मृगजळाला) पाणी आहे असे समजून
                            माळरानावरच येऊन पोहोचतात. ॥5-111॥
                        </p>
                    </div>
                </div>
                <div>
                    <div class="ovi">
                        <p>
                            तैसें आपणपें नाहीं दिठे । जयातें स्वसुखाचे सदा खरांटे ।<br>तयासीचि विषय हे गोमटे । आवडती
                            ॥5-112॥
                        </p>
                    </div>
                    <div class="oviartha">
                        <p>
                            तसेच ज्याला आत्मस्वरूपाचा अनुभव नाही (अर्थात) ज्यांचे ठिकाणी स्वरूपानंदाचा नेहेमी पूर्ण अभाव
                            असतो त्यालाच हे विषय सुखरूप वाटतात. ॥5-112॥
                        </p>
                    </div>
                </div>
                <div>
                    <div class="ovi">
                        <p>
                            एर्‍हवीं विषयीं सुख आहे । हे बोलणेंचि सारिखें नोहे ।<br>तरी विद्युत्स्फुरणें कां न पाहे ।
                            जगामाजीं ॥5-113॥
                        </p>
                    </div>
                    <div class="oviartha">
                        <p>
                            एरवी विषयांमधे काही सुख आहे, हे म्हणणे बोलण्यात जमा होणारे नाही. नाहीतर विजेच्या चमकण्याने
                            जगामधे का उजाडत नाही ? ॥5-113॥
                        </p>
                    </div>
                </div>
                <div>
                    <div class="ovi">
                        <p>
                            सांगैं वात वर्ष आतपु धरे । ऐसे अभ्रच्छायाचि जरी सरे ।<br>तरी त्रिमाळिकें धवळारें । करावीं
                            कां ॥5-114॥
                        </p>
                    </div>
                    <div class="oviartha">
                        <p>
                            सांग, वारा, पाऊस आणि ऊन यांच्यापासून बचाव करण्याचे काम जर ढगांच्या सावलीनेच होईल, तर तीन
                            मजल्यांची चुनेगच्ची घरे बांधण्याचा खटाटोप कशाला ? ॥5-114॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि विषयसुख जें बोलिजे । तें नेणतां गा वायां जल्पिजे ।<br>जैसें महूर कां म्हणिजे ।
                            विषकंदातें ॥5-115॥
                        </p>
                    </div>
                    <div class="oviartha">
                        <p>
                            म्हणून ज्याप्रमाणे विषाच्या कांद्याला (बचनागाला) मधुर म्हणावे, त्याप्रमाणे विषयात सुख आहे
                            असे जे म्हणतात ती (विषयांचे खरे स्वरूप न जाणताच) व्यर्थ केलेली बडबड आहे असे समज. ॥5-115॥
                        </p>
                    </div>
                </div>
                <div>
                    <div class="ovi">
                        <p>
                            नातरी भौमा नाम मंगळु । रोहिणीतें म्हणती जळु ।<br>तैसा सुखप्रवादु बरळु । विषयिकु हा ॥5-116॥
                        </p>
                    </div>
                    <div class="oviartha">
                        <p>
                            किंवा पृथ्वीचा पुत्र असलेल्या ग्रहाला मंगळ असे म्हणतात, (पण त्याचा परिणाम पीडाकारक दिसून
                            येतो) किंवा मृगजळालाच जल असे म्हणतात, त्याप्रमाणे विषयांपासून येणार्‍या अनुभवाला सुख म्हणणे
                            व्यर्थ आहे. ॥5-116॥
                        </p>
                    </div>
                </div>
                <div>
                    <div class="ovi">
                        <p>
                            हे असो आघवी बोली । सांग पां सर्पफणीचा साउली ।<br>ते शीतल होईल केतुली । मूषकासी ? ॥5-117॥
                        </p>
                    </div>
                    <div class="oviartha">
                        <p>
                            हे सर्व प्रतिपादन राहू दे, तूच सांग, सर्पाच्या फडेची सावली आहे ती उंदराला कितपत शांत करणारी
                            होईल बरे ? ॥5-117॥
                        </p>
                    </div>
                </div>
                <div>
                    <div class="ovi">
                        <p>
                            जैसा आमिषकवळु पांडवा । मीनु न सेवी तंवचि बरवा ।<br>तैसा विषयसंगु आघवा । निभ्रांत जाणें
                            ॥5-118॥
                        </p>
                    </div>
                    <div class="oviartha">
                        <p>
                            अर्जुना, ज्याप्रमाणे गळाला लावलेल्या आमीषाचा पिंड जोपर्यंत मासा गिळत नाही तोपर्यंतच ठीक.
                            त्याप्रमाणे विषयांचा सर्व संग आहे, हे तू नि:संशय समज. ॥5-118॥
                        </p>
                    </div>
                </div>
                <div>
                    <div class="ovi">
                        <p>
                            हे विरक्तांचिये दिठी । जैं न्याहाळिजे किरीटी ।<br>तैं पांडुरोगाचिये पुष्टी- । सारिखें दिसे
                            ॥5-119॥
                        </p>
                    </div>
                    <div class="oviartha">
                        <p>
                            विरक्तांच्या नजरेने पाहिले तर हे विषय, अर्जुना, पंडुरोगामधे आलेल्या लठ्ठपणाप्रमाणे घातक आहेत
                            असे समज. ॥5-119॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि विषयभोगीं जें सुख । तें साद्यंतचि जाण दुःख ।<br>परि काय कीजे मूर्ख । न सेवितां न सरे
                            ॥5-120॥
                        </p>
                    </div>
                    <div class="oviartha">
                        <p>
                            म्हणून विषयांच्या उपभोगामधे जे सुख असते ते प्रारंभापासून शेवटपर्यंत दु:खच आहे हे समज. परंतु
                            काय करतील वेडे ? विषयांचे सेवन केल्याशिवाय त्यांचे चालतच नाही. ॥5-120॥
                        </p>
                    </div>
                </div>
            </div>
            <div id="page13" class="page-content">
                <div>
                    <div class="ovi">
                        <p>
                            तें अंतर नेणती बापुडे । म्हणौनि अगत्य सेवणें घडे ।<br>सांगैं पूयपंकींचे किडे । काय चिळसी
                            घेती ॥5-121॥
                        </p>
                    </div>
                    <div class="oviartha">
                        <p>
                            ते बिचारे वेडे लोक आतले स्वरूप जाणत नाहीत. म्हणून त्यांच्याकडून विषयांचे सेवन होते. तूच
                            सांग, पुवाच्या चिखलातील किडे पुवाची किळस घेतात काय ? ॥5-121॥
                        </p>
                    </div>
                </div>
                <div>
                    <div class="ovi">
                        <p>
                            तयां दुःखियां दुःखचि जिव्हार । ते विषयकर्दमींचे दर्दुर ।<br>ते भोगजळींचे जळचर । सांडिती
                            केवीं ॥5-122॥
                        </p>
                    </div>
                    <div class="oviartha">
                        <p>
                            त्या दु:खी लोकांना दु:खच जीवन होऊन राहिलेले असते. ते विषयरूपी चिखलातील बेडूकच बनतात. ते
                            विषयासक्त लोकरूपी मासे विषयभोगरूपी पाण्याला कसे टाकतील ? ॥5-122॥
                        </p>
                    </div>
                </div>
                <div>
                    <div class="ovi">
                        <p>
                            आणि दुःखयोनि जिया आहाती । तिया निरर्थका तरी नव्हती ।<br>जरी विषयांवरी विरक्ती । धरिती जीव
                            ॥5-123॥
                        </p>
                    </div>
                    <div class="oviartha">
                        <p>
                            शिवाय जर हे जीव विषयांवर अनासक्त होतील तर दु:खदायक योनी ज्या आहेत, त्या निरर्थक होणार नाहीत
                            काय ? ॥5-123॥
                        </p>
                    </div>
                </div>
                <div>
                    <div class="ovi">
                        <p>
                            नातरी गर्भवासादि संकट । कां जन्ममरणींचे कष्ट ।<br>हे विसांवेवीण वाट । वाहावी कवणें ॥5-124॥
                        </p>
                    </div>
                    <div class="oviartha">
                        <p>
                            अथवा गर्भात रहाणे वगैरे संकट किंवा जन्म आणि मरण यापासून होणारे कष्ट हा मार्ग अविश्रांतपणे
                            कोणी चालावा ? ॥5-124॥
                        </p>
                    </div>
                </div>
                <div>
                    <div class="ovi">
                        <p>
                            जरी विषयीं विषयो सांडिजेल । तरी महादोषीं कें वसिजेल ।<br>आणि संसारु हा शब्दु नव्हेल । लटिका
                            जगीं ? ॥5-125॥
                        </p>
                    </div>
                    <div class="oviartha">
                        <p>
                            जर विषयासक्त लोक विषय सोडून देतील तर मोठमोठ्या दोषांना रहायला जागा कशी मिळणार ? आणि या
                            जगामधे संसार हा शब्दच खोटा ठरणार नाही का ? ॥5-125॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि अविद्याजात नाथिलें । तें तिहींचि साच दाविलें ।<br>जिहीं सुखबुद्धी घेतलें । विषयदुःख
                            ॥5-126॥
                        </p>
                    </div>
                    <div class="oviartha">
                        <p>
                            म्हणून ज्यांनी विषयांपासून होणारे दु:खच सुख या समजुतीने स्वीकारले त्यांनीच मिथ्या असलेले
                            सर्व अविद्यादिक खरे करून दाखवले. ॥5-126॥
                        </p>
                    </div>
                </div>
                <div>
                    <div class="ovi">
                        <p>
                            या कारणें गा सुभटा । हा विचारितां विषय वोखटा ।<br>तूं झणें कहीं या वाटा । विसरोनि जाशी
                            ॥5-127॥
                        </p>
                    </div>
                    <div class="oviartha">
                        <p>
                            अर्जुना, यामुळेच विचार करून पाहिले तर हे विषय वाईट आहेत. तू विस्मरणाने कदाचित चुकून जरी कधी
                            त्या मार्गाला लागशील तर जाऊ नकोस. ॥5-127॥
                        </p>
                    </div>
                </div>
                <div>
                    <div class="ovi">
                        <p>
                            पैं यातें विरक्त पुरुष । त्यजिती कां जैसें विष ।<br>निराशा तयां दुःख । दाविलें नावडे ॥5-128॥
                        </p>
                    </div>
                    <div class="oviartha">
                        <p>
                            हे जे विरक्त पुरुष आहेत ते या विषयांना जसे काही विषच आहेत असे मानून त्यांचा त्याग करतात.
                            कारण ते निरीच्छ असल्या कारणाने विषयांनी दाखवलेले दु:खरूपी सुख त्यांना आवडत नाही. ॥5-128॥
                        </p>
                    </div>
                </div>
                <div>
                    <div class="ovi">
                        <p>
                            ज्ञानियांच्या हन ठायीं । याची मातुही कीर नाहीं ।<br>देहीं देहभावो जिहीं । स्ववश केले ॥5-129॥
                        </p>
                    </div>
                    <div class="oviartha">
                        <p>
                            आत्मज्ञान्यांच्या ठिकाणी तर या दु:खरूपी विषयांची गोष्टसुद्धा नाही. कारण त्यांनी देहात
                            असतानाच काम-क्रोधादी वृत्ती आपल्या स्वाधीन ठेवल्या आहेत. ॥5-129॥
                        </p>
                    </div>
                </div>
                <div>
                    <div class="ovi">
                        <p>
                            जयांतें बाह्याची भाष । नेणिजेचि निःशेष ।<br>अंतरीं सुख । एक आथि ॥5-130॥
                        </p>
                    </div>
                    <div class="oviartha">
                        <p>
                            त्यांना अंत:करणात एक ब्रह्मसुखच अनुभावाला आलेले असते, म्हणूण ते बाह्य विषयांची गोष्ट मुळीच
                            जाणत नाहीत. ॥5-130॥
                        </p>
                    </div>
                </div>
            </div>
            <div id="page14" class="page-content">
                <div>
                    <div class="ovi">
                        <p>
                            परि तें वेगळेपणें भोगिजे । जैसें पक्षियें फळ चुंबिजे ।<br>तैसें नव्हे तेथ विसरिजे ।
                            भोगितेपणही ॥5-131॥
                        </p>
                    </div>
                    <div class="oviartha">
                        <p>
                            परंतु पक्षी जसे फळ खातो (म्हणजे खाणारा पक्षी, खाण्याचा विषय फळ आणि क्रिया ही त्रिपुटी स्पष्ट
                            भासते) तसे ते ब्रह्मसुख वेगळेपणाने (भोक्ता, भोग्य व भोग ही त्रिपुटी कायम ठेऊन) भोगण्यासारखे
                            नाही. तर तेथे भोक्तेपणही विसरले पाहिजे. (म्हणजे हे भोगणे त्रिपुटीविरहित म्हणजेच तद्रूपतेने
                            असते). ॥5-131॥
                        </p>
                    </div>
                </div>
                <div>
                    <div class="ovi">
                        <p>
                            भोगीं अवस्था एकी उठी । ते अहंकाराचा अंचळु लोटी ।<br>मग सुखेंसि घे आंटी । गाढेपणें ॥5-132॥
                        </p>
                    </div>
                    <div class="oviartha">
                        <p>
                            त्या भोगामधे वृत्तीची अशी एक स्थिती उत्पन्न होते की ती स्थिती अहंकाराचा पडदा दूर करते आणि मग
                            तो जीव सुखाला गाढ आलिंगन देतो ॥5-132॥
                        </p>
                    </div>
                </div>
                <div>
                    <div class="ovi">
                        <p>
                            तिये आलिंगनमेळीं । होय आपेंआप कवळी ।<br>तेथ जळ जैसें जळीं । वेगळें न दिसे ॥5-133॥
                        </p>
                    </div>
                    <div class="oviartha">
                        <p>
                            पाण्यात पाणी मिळाले असता जसे वेगळे दिसत नाही, त्याप्रमाणे त्या आलिंगनाच्या संबंधात आपणच
                            आपल्याला मिठी मारतो. (म्हणजे आपलेच आपल्याशी सहजच ऐक्य होते.) ॥5-133॥
                        </p>
                    </div>
                </div>
                <div>
                    <div class="ovi">
                        <p>
                            कां आकाशीं वायु हारपे । तेथ दोन्ही हे भाष लोपे ।<br>तैसे सुखचि उरे स्वरूपें । सुरतीं तिये
                            ॥5-134॥
                        </p>
                    </div>
                    <div class="oviartha">
                        <p>
                            अथवा आकाशामधे वायूचा लय झाला की आकाश व वायु हे दोन आहेत असे म्हणता येत नाही, तसे या भोगामधे
                            केवळ एक ब्रह्मसुखच स्वरूपाने रहाते. ॥5-134॥
                        </p>
                    </div>
                </div>
                <div>
                    <div class="ovi">
                        <p>
                            ऐसी द्वैताची भाष जाय । मग म्हणों जरी एक होय ।<br>तरी तेथ साक्षी कवणु आहे । जाणते जें ॥5-135॥
                        </p>
                    </div>
                    <div class="oviartha">
                        <p>
                            अशी द्वैताची गोष्टच गेली म्हणजे ऐक्य होते, असे जर म्हणावे अर तसे ऐक्य जाणून ‘ऐक्य आहे’ असे
                            म्हणणारा तेथे साक्षी तरी कोण उरला आहे ? ॥5-135॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि असो हें आघवें । एथ न बोलणें काय बोलावें ।<br>ते खुणाचि पावले स्वभावें । आत्माराम
                            ॥5-136॥
                        </p>
                    </div>
                    <div class="oviartha">
                        <p>
                            म्हणून हे मागील सगळे असू दे. जे न बोलण्यासारखे आहे ते काय बोलावे ? जे ब्रह्मनिष्ठ आहेत तेच
                            हे मर्म सहज जाणतील. ॥5-136॥
                        </p>
                    </div>
                </div>
                <div>
                    <div class="ovi">
                        <p>
                            जे ऐसेनि सुखें मातले । आपणपांचि आपण गुंतले ।<br>ते मी जाणें निखिळ वोतले । सामरस्याचे ॥5-137॥
                        </p>
                    </div>
                    <div class="oviartha">
                        <p>
                            जे अशा सुखाने मस्त अथवा धुंद झाले आहेत, ते पूर्णपणे सामरस्याचे (ब्रह्मैक्य भावाचे) ओतलेले
                            पुतळेच आहेत, असे मी समजतो. ॥5-137॥
                        </p>
                    </div>
                </div>
                <div>
                    <div class="ovi">
                        <p>
                            ते आनंदाचे अनुकार । सुखाचे अंकुर ।<br>कीं महाबोधें विहार । केले जैसे ॥5-138॥
                        </p>
                    </div>
                    <div class="oviartha">
                        <p>
                            ते आनंदाचे प्रतिबिंब किंवा सुखाचे ओतलेले कोंब आहेत, जणु काही महाबोधाने आपल्याला रहाण्याला
                            मंदिर केले आहेत. ॥5-138॥
                        </p>
                    </div>
                </div>
                <div>
                    <div class="ovi">
                        <p>
                            ते विवेकाचें गांव । कीं परब्रह्मींचे स्वभाव ।<br>नातरी अळंकारले अवयव । ब्रह्मविद्येचे
                            ॥5-139॥
                        </p>
                    </div>
                    <div class="oviartha">
                        <p>
                            ते शुद्ध सत्वाचे सात्विक आहेत अथवा चैतन्याचे अवयव आहेत. ते विवेकाचे मूळ वसतिस्थान आहेत किंवा
                            परब्रह्माच्या ठिकाणचे स्वभाव किंवा जणु काय मूर्तिमंत ब्रह्मविद्येचे सजवलेले अवयवच आहेत.
                            ॥5-139॥
                        </p>
                    </div>
                </div>
                <div>
                    <div class="ovi">
                        <p>
                            ते सत्त्वाचे सात्त्विक । कीं चैतन्याचे आंगिक ।<br>हें बहु असो एकैक । वानिसी काई ॥5-140॥
                        </p>
                    </div>
                    <div class="oviartha">
                        <p>
                            यावर श्रीगुरु निवृत्तिनाथ म्हणाले, हा बोलण्याचा विस्तार पुरे कर. तू एक एक कोठवर वर्णन करणार
                            ? ॥5-140॥
                        </p>
                    </div>
                </div>
            </div>
            <div id="page15" class="page-content">
                <div>
                    <div class="ovi">
                        <p>
                            तूं संतस्तवनीं रतसी । तरी कथेची से न करिसी ।<br>कीं निराळीं बोल देखसी । सनागर ॥5-141॥
                        </p>
                    </div>
                    <div class="oviartha">
                        <p>
                            तू जेव्हा संतांच्या स्तुतीत तन्मय होतोस तेव्हा चालू विषयाचे स्मरण तुला रहात नाही आणि विषयाला
                            सोडून पण चांगले बोल तू बोलतोस. ॥5-141॥
                        </p>
                    </div>
                </div>
                <div>
                    <div class="ovi">
                        <p>
                            परि तो रसातिशयो मुकुळीं । मग ग्रंथार्थदीपु उजळीं ।<br>करी साधुहृदयराउळीं । मंगळ‌उखा ॥5-142॥
                        </p>
                    </div>
                    <div class="oviartha">
                        <p>
                            परंतु हा रसाचा अधिकपणा आवरता घे आणि आता ग्रंथाचा अर्थरूपी दिवा प्रज्वलित कर. तू सज्जनांच्या
                            अंत:करणरूपी मंदिरात मंगलकारक दिवसाचा प्रात:काल कर. ॥5-142॥
                        </p>
                    </div>
                </div>
                <div>
                    <div class="ovi">
                        <p>
                            ऐसा श्रीगुरूचा उवायिला । निवृत्तिदासासी पातला ।<br>मग तो म्हणे श्रीकृष्ण बोलिला । तेंचि आइका
                            ॥5-143॥
                        </p>
                    </div>
                    <div class="oviartha">
                        <p>
                            याप्रमाणे श्रीगुरूंचा इशारा निवृत्तिनाथांचे शिष्य ज्ञानदेव यांना मिळाला. मग ज्ञानेश्वर
                            महाराज म्हणाले, श्रीकृष्ण जे म्हणाले तेच ऐका. ॥5-143॥
                        </p>
                    </div>
                </div>
                <div>
                    <div class="ovi">
                        <p>
                            अर्जुना अनंत सुखाच्या डोहीं । एकसरा तळुचि घेतला जिहीं ।<br>मग स्थिराऊनि तेही । तेंचि जाहले
                            ॥5-144॥
                        </p>
                    </div>
                    <div class="oviartha">
                        <p>
                            अर्जुना, अमर्याद सुखाच्या डोहात जे एकदम तळाशी जाऊन पोहोचले आहेत ते मग त्याच ठिकाणी स्थिर
                            होऊन तद्रूपतेला प्राप्त झाले. ॥5-144॥
                        </p>
                    </div>
                </div>
                <div>
                    <div class="ovi">
                        <p>
                            अथवा आत्मप्रकाशें चोखें । जो आपणपेंचि विश्व देखे ।<br>तो देहेंचि परब्रह्म सुखें । मानूं येईल
                            ॥5-145॥
                        </p>
                    </div>
                    <div class="oviartha">
                        <p>
                            अथवा शुद्ध आत्मज्ञानाने जो, आपणच आहोत असे जाणतो, तो देहामधेच परब्रह्म आहे असे खुशाल म्हणता
                            येईल. ॥5-145॥
                        </p>
                    </div>
                </div>
                <div>
                    <div class="ovi">
                        <p>
                            जें साचोकारें परम । ना तें अक्षर निःसीम ।<br>जिये गांवींचे निष्काम । अधिकारिये ॥5-146॥
                        </p>
                    </div>
                    <div class="oviartha">
                        <p>
                            जे खरोखर अतिशय श्रेष्ठ आहे अथवा जे क्षयरहित व अमर्याद आहे व कामनाशून्य लोक ज्या ठिकाणची
                            प्राप्ती करून घेण्यास अधिकारी आहेत ॥5-146॥
                        </p>
                    </div>
                </div>
                <div>
                    <div class="ovi">
                        <p>
                            जे महर्षीं वाढले । विरक्तां भागा फिटलें ।<br>जे निःसंशया पिकलें । निरंतर ॥5-147॥
                        </p>
                    </div>
                    <div class="oviartha">
                        <p>
                            ते थोर ऋषींकरताच काढून ठेवले आहे किंवा वैराग्यावानांच्या वाट्याला आलेले आहे व जे नेहेमी
                            संशयरहितास फालद्रूप होते. ॥5-147॥
                        </p>
                    </div>
                </div>
                <div>
                    <div class="ovi">
                        <p>
                            जिहीं विषयांपासोनि हिरतलें । चित्त आपुलें आपण जिंतिलें ।<br>ते निश्चित जेथ सुतले । चेतीचिना
                            ॥5-148॥
                        </p>
                    </div>
                    <div class="oviartha">
                        <p>
                            ज्यांनी आपण आपले चित्त विषयांपासून हिरावून घेऊन आपले स्वाधीन करून ठेवले आहे, असे पुरुष
                            निश्चयाने ज्या स्वरूपात लीन झाले असता पुन: जागे होत नाहीत (वृत्तीवर येत नाहीत) ॥5-148॥
                        </p>
                    </div>
                </div>
                <div>
                    <div class="ovi">
                        <p>
                            तें परब्रह्म निर्वाण । जें आत्मविदांचें कारण ।<br>तेंचि ते पुरुष जाण । पंडुकुमरा ॥5-149॥
                        </p>
                    </div>
                    <div class="oviartha">
                        <p>
                            आत्मज्ञान्यांचे साध्य, जे मोक्षरूप ब्रह्म तेच ते पुरुष आहेत. असे अर्जुना, तू समज. ॥5-149॥
                        </p>
                    </div>
                </div>
                <div>
                    <div class="ovi">
                        <p>
                            ते ऐसे कैसेंनि जहाले । जे देहींचि ब्रह्मत्वा आले ।<br>हें पुससी तरी भलें । संक्षेपें सांगों
                            ॥5-150॥
                        </p>
                    </div>
                    <div class="oviartha">
                        <p>
                            (वर सांगितलेले) जे देहधारी असतांनाच ब्रह्मभावास आले ते असे कशाने झाले हेही विचारशील तर ते
                            आम्ही चांगले पण थोडक्यात सांगतो. ॥5-150॥
                        </p>
                    </div>
                </div>
            </div>
            <div id="page16" class="page-content">
                <div>
                    <div class="ovi">
                        <p>
                            तरी वैराग्याचेनि आधारें । जिहीं विषय दवडूनि बाहिरें ।<br>शरीरीं एकंदरें । केलें मन ॥5-151॥
                        </p>
                    </div>
                    <div class="oviartha">
                        <p>
                            तरी वैराग्याच्या आश्रयाने अंत:करणातील विषयवासना बाहेर काढून देऊन त्यांनी मनाच्या वृत्ती
                            शरीरामधे अंतर्मुखतेने एकाग्र केल्या. ॥5-151॥
                        </p>
                    </div>
                </div>
                <div>
                    <div class="ovi">
                        <p>
                            सहजें तिहीं संधी भेटी । जेथ भ्रूपल्लवां पडे गांठी ।<br>तेथ पाठिमोरी दिठी । पारखोनियां
                            ॥5-152॥
                        </p>
                    </div>
                    <div class="oviartha">
                        <p>
                            इडा, पिंगळा व सुषुम्ना या तिघींच्या संधीत जेथे भुवयांच्या टोकांचा मिलाफ होतो तेथे दृष्टि
                            स्थिर करून मागे फिरवतात ॥5-152॥
                        </p>
                    </div>
                </div>
                <div>
                    <div class="ovi">
                        <p>
                            सांडूनि दक्षिण वाम । प्राणापानसम ।<br>चित्तेंसीं व्योम- । गामिये करिती ॥5-153॥
                        </p>
                    </div>
                    <div class="oviartha">
                        <p>
                            उजव्या (पिंगळा) व डाव्या (इडा) नाकपुडीतून जात येत असलेल्या वायूची गति (रेचक व पूरक) बंद करून
                            (म्हणजे कुंभक करून) प्राण (हृदयस्थ वायु) व अपान (गुदस्थ वायु) यांची समगति म्हणजे ऐक्य करून
                            त्यासह चित्तास ते व्योमगामी (म्हणजे मूर्ध्नी आकाशाकडे जाणारे) करतात. ॥5-153॥
                        </p>
                    </div>
                </div>
                <div>
                    <div class="ovi">
                        <p>
                            तेथ जैसीं रथ्योदकें सकळें । घेऊनि गंगा समुद्रीं मिळे ।<br>मग एकेकु वेगळें । निवडूं नये
                            ॥5-154॥
                        </p>
                    </div>
                    <div class="oviartha">
                        <p>
                            तेथे ज्याप्रमाणे रस्त्यावरून वहाणारे पाणी आपल्या पोटात घेऊन गंगा समुद्राला मिळते, त्यावेळेला
                            (एक हे गटारातील पाणी एक हे गंगेचे पाणी अशी वेगवेगळी निवड करता येत नाही. ॥5-154॥
                        </p>
                    </div>
                </div>
                <div>
                    <div class="ovi">
                        <p>
                            तैसी वासनांतराची विवंचना । मग आपैसी पारुखे अर्जुना ।<br>जे वेळीं गगनीं लयो मना । पवनें कीजे
                            ॥5-155॥
                        </p>
                    </div>
                    <div class="oviartha">
                        <p>
                            त्याप्रमाणे अर्जुना, ज्यावेळी प्राणापानांच्या निरोधाने मूर्ध्न्याकाशात मनाचा लय केला जातो,
                            त्यावेळी नाना प्रकारच्या वासनांची निवड सहजच थांबते. ॥5-155॥
                        </p>
                    </div>
                </div>
                <div>
                    <div class="ovi">
                        <p>
                            जेथ हें संसारचित्र उमटे । तो मनोरूपु पटु फाटे ।<br>जैसें सरोवर आटे । मग प्रतिभा नाहीं
                            ॥5-156॥
                        </p>
                    </div>
                    <div class="oviartha">
                        <p>
                            त्यावेळी ज्या ठिकाणी हे संसाररूप चित्र उमटते तो मनोरूपी पडदा (वस्त्र) फाटून जातो.
                            ज्याप्रमाणे सरोवर आटले म्हणजे प्रतिबिंब नाहीसे होते, ॥5-156॥
                        </p>
                    </div>
                </div>
                <div>
                    <div class="ovi">
                        <p>
                            तैसें मन एथ मुद्दल जाय । मग अहंभावादिक कें आहे ।<br>म्हणौनि शरीरेंचि ब्रह्म होये । अनुभवी तो
                            ॥5-157॥
                        </p>
                    </div>
                    <div class="oviartha">
                        <p>
                            त्याप्रमाणे मनाचे मनपण मुळीच नाहीसे झाल्यावर मग ‘मी देह’ वगैरे अहंकारादी विकार कोठे राहिले ?
                            (देहाहंकारादी विकार नाहीसे झाले) म्हणून तो ब्रह्मानुभवी पुरुष देहधारी असतानाच ब्रह्म बनतो.
                            ॥5-157॥
                        </p>
                    </div>
                </div>
                <div>
                    <div class="ovi">
                        <p>
                            आम्हीं मागां हन सांगितलें । जे देहींचि ब्रह्मत्व पावले ।<br>ते येणें मार्गें आले ।
                            म्हणौनियां ॥5-158॥
                        </p>
                    </div>
                    <div class="oviartha">
                        <p>
                            देहधारी असतांनाच ब्रह्मभावाला पावले, असे जे आम्ही मागे सांगितले, ते या मार्गाने आले म्हणून
                            ॥5-158॥
                        </p>
                    </div>
                </div>
                <div>
                    <div class="ovi">
                        <p>
                            आणि यमनियमांचे डोंगर । अभ्यासाचे सागर ।<br>क्रमोनि हे पार । पातले ते ॥5-159॥
                        </p>
                    </div>
                    <div class="oviartha">
                        <p>
                            आणि यमनियमांचे डोंगर व अभ्यासाचे समुद्र ओलांडून ते ह्या पलीकडच्या तीराला ब्रह्मत्वाला पोचले.
                            ॥5-159॥
                        </p>
                    </div>
                </div>
                <div>
                    <div class="ovi">
                        <p>
                            तिहीं आपणपें करूनि निर्लेप । प्रपंचाचें घेतलें माप ।<br>मग साचाचेंचि रूप । होऊनि ठेले
                            ॥5-160॥
                        </p>
                    </div>
                    <div class="oviartha">
                        <p>
                            त्यांनी आपणा स्वत:ला शुद्ध करून प्रपंचाची योग्य किंमत केली आणि मग सत्य पदार्थ जे ब्रह्म, ते
                            तद्रूप होऊन ते राहिले. ॥5-160॥
                        </p>
                    </div>
                </div>
            </div>
            <div id="page17" class="page-content">
                <div>
                    <div class="ovi">
                        <p>
                            ऐसा योगयुक्तीचा उद्देशु । जेथ बोलिला हृषीकेशु ।<br>तेथ अर्जुनु सुदंशु । म्हणौनि चमत्कारला
                            ॥5-161॥
                        </p>
                    </div>
                    <div class="oviartha">
                        <p>
                            जेव्हा श्रीकृष्णांनी योगमार्गाचा अभिप्राय अशा रीतीने थोडक्यात सांगितला, तेव्हा अर्जुन
                            मर्मज्ञ असल्याकारणाने आश्चर्यचकित झाला. (कारण त्याने कधी ऐकला नाही असा योगाचा हा प्रकार
                            पहिल्यांदाच ऐकला.) ॥5-161॥
                        </p>
                    </div>
                </div>
                <div>
                    <div class="ovi">
                        <p>
                            तें देखिलिया कृष्णें जाणितलें । मग हांसोनि पार्थातें म्हणितलें ।<br>काई पां चित्त उवाइलें ।
                            इये बोलीं तुझें ? ॥5-162॥
                        </p>
                    </div>
                    <div class="oviartha">
                        <p>
                            श्रीकृष्णांनी अर्जुनाच्या मनाची ही स्थिती जाणली व मग ते हसून अर्जुनाला म्हणाले, ‘आमच्या
                            बोलण्याने तुझे चित्त प्रसन्न झाले का ? ॥5-162॥
                        </p>
                    </div>
                </div>
                <div>
                    <div class="ovi">
                        <p>
                            तंव अर्जुन म्हणे देवो । परचित्तलक्षणांचा रावो ।<br>भला जाणितला जी भावो । मानसु माझा ॥5-163॥
                        </p>
                    </div>
                    <div class="oviartha">
                        <p>
                            यावर अर्जुन म्हणाला श्रीकृष्णा, आपण मनकवड्यांचे राजे अहात. आपण माझ्या चित्तातला अभिप्राय
                            चांगलाच ओळखलात. ॥5-163॥
                        </p>
                    </div>
                </div>
                <div>
                    <div class="ovi">
                        <p>
                            म्यां जें कांहीं विवरोनि पुसावें । तें आधींचि जाणितलें देवें ।<br>तरी बोलिलें तेंचि सांगावें
                            । विवळ करूनि ॥5-164॥
                        </p>
                    </div>
                    <div class="oviartha">
                        <p>
                            मी जे काही विचार करून तुम्हास विचारावे, ते देवा, आपण आधीच जाणलेत. तरी आपण जे बोललात तेच
                            स्पष्ट करून सांगा. ॥5-164॥
                        </p>
                    </div>
                </div>
                <div>
                    <div class="ovi">
                        <p>
                            एर्‍हवीं तरी अवधारा । जो दाविला तुम्हीं अनुसारा ।<br>तो पव्हण्याहूनि पाय‌उतारा । सोहपा जैसा
                            ॥5-165॥
                        </p>
                    </div>
                    <div class="oviartha">
                        <p>
                            सहज विचार करून पाहिले तर देवा, ऐका, तुम्ही जो मार्ग दाखवला, तो पोहून जाण्यापेक्षा पाय
                            उताराने जाणे जसे सोपे ॥5-165॥
                        </p>
                    </div>
                </div>
                <div>
                    <div class="ovi">
                        <p>
                            तैसा सांख्याहूनि प्रांजळा । परी आम्हांसारिखियां अभोळां ।<br>एथ आहाति परि कांहीं काळा । तो
                            साहों ये वर ॥5-166॥
                        </p>
                    </div>
                    <div class="oviartha">
                        <p>
                            तसा हा योगमार्ग सांख्यमार्गाहून सोपा आहे. परंतु आमच्यासारख्या दुर्बळांना येथे काही विलंब
                            लागेल, पण तो सहन करता येईल. ॥5-166॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि एक वेळ देवा । तोचि पडताळा घेयावा ।<br>विस्तरेल तरी सांगावा । साद्यंतुचि ॥5-167॥
                        </p>
                    </div>
                    <div class="oviartha">
                        <p>
                            म्हणून देवा, एक वेळ त्याचाच अनुवाद करावा, जरी विस्तार झाला तरी हरकत नाही. पण तो योगमार्ग
                            आरंभापासून अखेरपर्यंत सांगाच. ॥5-167॥
                        </p>
                    </div>
                </div>
                <div>
                    <div class="ovi">
                        <p>
                            तंव श्रीकृष्ण म्हणती हो कां । तुज हा मार्गु गमला निका ।<br>तरी काय जाहलें आईकीजो कां । सुखें
                            बोलों ॥5-168॥
                        </p>
                    </div>
                    <div class="oviartha">
                        <p>
                            तेव्हा श्रीकृष्ण म्हणाले, असे का ? तुला हा मार्ग चांगला वाटतो, तर सांगायला आमची काय हरकत आहे
                            ? ऐक, आम्ही तो आनंदाने सांगतो. ॥5-168॥
                        </p>
                    </div>
                </div>
                <div>
                    <div class="ovi">
                        <p>
                            अर्जुना तूं परिससी । परिसोनि अनुष्ठिसी ।<br>तरी आम्हांसीचि वानी कायसी । सांगावयाची ? ॥5-169॥
                        </p>
                    </div>
                    <div class="oviartha">
                        <p>
                            अर्जुना तू ऐकतोस व ऐकून त्याप्रमाणे आचरण करतोस असे जर आहे, तर आम्हीच सांगावयास का कमी करू ?
                            ॥5-169॥
                        </p>
                    </div>
                </div>
                <div>
                    <div class="ovi">
                        <p>
                            आधींचि चित्त मायेचें । वरी मिष जाहले पढियंतयाचें ।<br>आतां तें अद्‍भुतपण स्नेहाचें । कवण
                            जाणे ॥5-170॥
                        </p>
                    </div>
                    <div class="oviartha">
                        <p>
                            (ज्ञानेश्वर महाराज म्हणतात की) अगोदरच आईचे अंत:करण, त्यात आवडतेपणाचे निमित्त झाले, मग त्या
                            ममतेच्या अद्भुततेची कल्पना कोणाला येईल ? ॥5-170॥
                        </p>
                    </div>
                </div>
            </div>
            <div id="page18" class="page-content">
                <div>
                    <div class="ovi">
                        <p>
                            तें म्हणो कारुण्यरसाची वृष्टि । कीं नवया स्नेहाची सृष्टि ।<br>हें असो नेणिजे दृष्टी । हरीची
                            वानूं ॥5-171॥
                        </p>
                    </div>
                    <div class="oviartha">
                        <p>
                            ती हरीची कृपादृष्टि करुणरसाचा वर्षाव आहे असे म्हणू ! अथवा नव्या स्नेहाची सृष्टि आहे असे
                            म्हणू ? हे राहू द्या. कृष्णाच्या दृष्टीचे वर्णन कसे करावे हे आम्हाला कळत नाही. ॥5-171॥
                        </p>
                    </div>
                </div>
                <div>
                    <div class="ovi">
                        <p>
                            जे अमृताची वोतली । कीं प्रेमचि पिऊनि मातली ।<br>म्हणौनि अर्जुनमोहें गुंतली । निघों नेणें
                            ॥5-172॥
                        </p>
                    </div>
                    <div class="oviartha">
                        <p>
                            ही हरीची दृष्टी (जणू काय) अमृताचीच ओतलेली होती अथवा अर्जुनाविषयीचे प्रेम पिऊन मस्त झाली
                            होती. म्हणून अर्जुनाच्या मोहात अडकलेल्या त्या हरीच्या दृष्टीस बाहेर निघण्याचे कळेना. ॥5-172॥
                        </p>
                    </div>
                </div>
                <div>
                    <div class="ovi">
                        <p>
                            हें बहु जें जें जल्पिजेल । तेथें कथेसि फांकु होईल ।<br>परि तें स्नेहरूपा न येल । बोलवरी
                            ॥5-173॥
                        </p>
                    </div>
                    <div class="oviartha">
                        <p>
                            या हरीच्या दृष्टांता संबंधाने जितकी जास्त जास्त बडबड करावी तितकी तितकी कथेची संगती सुटून या
                            वर्णनाचा विस्तार वाढेल. परंतु शेवटी हरीच्या अर्जुनाविषयीच्या प्रेमाचे यथार्थ वर्णन शब्दांनी
                            करता येणार नाही. ॥5-173॥
                        </p>
                    </div>
                </div>
                <div>
                    <div class="ovi">
                        <p>
                            म्हणौनि विसुरा काय येणें । तो ईश्वरु कवळावा कवणें ।<br>जो आपुलें मान नेणें । आपणचि ॥5-174॥
                        </p>
                    </div>
                    <div class="oviartha">
                        <p>
                            यात आश्चर्य ते काय ? कारण जो आपले मोजमाप आपणच जाणत नाही तो ईश्वर कोणी आकलन करावा ? ॥5-174॥
                        </p>
                    </div>
                </div>
                <div>
                    <div class="ovi">
                        <p>
                            तरी मागीला ध्वनीआंतु । मज गमला सावियाचि मोहितु ।<br>जे बलात्कारें असे म्हणतु । परिस बापा
                            ॥5-175॥
                        </p>
                    </div>
                    <div class="oviartha">
                        <p>
                            तर मागील बोलण्याच्या अभिप्रायावरून मला सहज असे वाटते की देव अर्जुनाच्या प्रेमरूपी मोहात
                            गुंतले आहेत कारण ते अर्जुनाला बलात्काराने अरे बाबा, ऐक, असे म्हणत होते. ॥5-175॥
                        </p>
                    </div>
                </div>
                <div>
                    <div class="ovi">
                        <p>
                            अर्जुना जेणें जेणें भेदें । तुझें कां चित्त बोधे ।<br>तैसें तैसें विनोदें । निरूपिजेल
                            ॥5-176॥
                        </p>
                    </div>
                    <div class="oviartha">
                        <p>
                            अर्जुना, ज्या प्रकाराने तुझ्या चित्ताला कळेल त्या त्या रीतीने कौतुकाने सांगण्यात येईल.
                            ॥5-176॥
                        </p>
                    </div>
                </div>
                <div>
                    <div class="ovi">
                        <p>
                            तो काइसया नाम योगु । तयाचा कवण उपेगु ।<br>अथवा अधिकारप्रसंगु । कवणा येथ ॥5-177॥
                        </p>
                    </div>
                    <div class="oviartha">
                        <p>
                            योग हे कशाला नाव आहे ? त्याचा उपयोग काय ? अथवा योगाचा कोणाला अधिकार आहे ॥5-177॥
                        </p>
                    </div>
                </div>
                <div>
                    <div class="ovi">
                        <p>
                            ऐसें जें जें कांहीं । उक्त असे इये ठाईं ।<br>तें आघवेंचि पाहीं । सांगेन आतां ॥5-178॥
                        </p>
                    </div>
                    <div class="oviartha">
                        <p>
                            याप्रमाणे जे जे काही या बाबतीत शास्त्रात सांगितलेले असेल ते सर्वच मी तुला आता सांगेन, पहा.
                            ॥5-178॥
                        </p>
                    </div>
                </div>
                <div>
                    <div class="ovi">
                        <p>
                            तूं चित्त देऊनि अवधारीं । ऐसें म्हणौनि श्रीहरी ।<br>बोलिजेल ते पुढारी । कथा आहे ॥5-179॥
                        </p>
                    </div>
                    <div class="oviartha">
                        <p>
                            तू मन लाऊन ऐक. असे म्हणून श्रीहरी जे बोलले ती कथा पुढे आहे, ती सांगण्यात येईल. ॥5-179॥
                        </p>
                    </div>
                </div>
                <div>
                    <div class="ovi">
                        <p>
                            श्रीकृष्ण अर्जुनासी संगु । न सांडोनि सांगेल योगु ।<br>तो व्यक्त करूं प्रसंगु । म्हणे
                            निवृत्तिदासु ॥5-180॥
                        </p>
                    </div>
                    <div class="oviartha">
                        <p>
                            अर्जुनाशी असलेल्या सख्ख्यात बिघाड येऊ न देता श्रीकृष्ण अर्जुनाला अष्टांगयोग सांगतील, तो
                            प्रसंग निवृत्तिनाथांचे शिष्य ज्ञानदेव म्हणतात की मी स्पष्ट रीतीने सांगेन ॥ ॥5-180॥
                        </p>
                    </div>
                </div>
                <div>
                    <div class="ovi">
                        <p>
                            ॥ इति श्री ज्ञानदेवविरचितायां भावार्थदीपिकायां – कर्मसंन्यासयोगोनाम् पञ्चमोऽध्यायः॥5॥

                        </p>
                    </div>
                </div>
            </div>
        </div>
        <div class="pagination-container">
            <button id="prevBtn" onclick="changePage(-1)">Prev</button>
            <button id="nextBtn" onclick="changePage(1)">Next</button>
        </div>
    </div>

    <script src="../js/script.js"></script>
</body>

</html>